Laten wij borg staan voor elkanders leven, jij mensenkind hebt deel aan mijn bestaan, waar jij verworpen bent, neem ik je aan, ben jij de vraag, ik zal het antwoord geven, daar waar ik viel, heb jij mij opgeheven en waar ik wankelde, daar bleef jij staan; laten wij borg staan voor elkanders leven. Naar elkaar toe, dan van elkaar vandaan, zo worden wij steeds heen en weer gedreven, in wederzijds begrip of misverstaan; laat ons in hou en trouw dicht samengaan, want welke zekerheid is ons gebleven dan dat wij borg staan voor elkanders leven.
Weet ik veel hoe poëzie eruit moet zien. Niet dat statische, dat uniforme. Daar hou ik niet zo van. Dezelfde toon herhaald tot in den treure, en dat dan 'vormvastheid' noemen, of 'een eigen stem', dat soort gelul. Nee daar hou ik niet zo van.  Geef mij dan maar het favoriete snoepgoed uit mijn jeugd. De toverbal. Je zuigt en zuigt maar, telkens komen er andere kleuren te voorschijn en voor je 't weet, heb je helemaal niets meer. Dát is het, vind ik. Zoiets. Ongeveer.
Altijd geweten dat je terug zou komen. Een winter lang op je gewacht. Soms wakker liggend in de nacht die duistere geheimen wikkelde om bomen.  Altijd geweten dat je er nog was. Bijna vergeten soms. Dan kon ik zingen en lachen door de tijd. Hoe ongezien en onvermijdelijk verborgen in de dag  bleek je aanwezig. En nu je er weer bent begroet ik je gelaten, haast blij dat ik je zie. Ik dek de tafel, hier de wijn. Denk niet  dat ik vergat hoe 't hoorde: melancholie kom naast me zitten, praat, laat je verstaan. Hoe opgetogen steek ik nu de kaarsen aan.

Loemoem lammoem laroem lakoem bergamotse pergolas boestroem bastroem bestroem bostroem arboesti arboesas oemoem ammoem aroem akoem postolorum postolas akroem baroem fakroem faroem synagobi syncopas oeloem aloem oesdroem nosdroem akolasi rabotas oeldroes knoeldroes boeldroes moeldroes pastellorum crammacas oemboem hoemboem zoemboem boemboem castranorum castrafas 
Toost maar rood op die halve vrijdagmiddag in de regen  en wie toen vergeten is onder de oleanders.   Ik dans met Nadie. Ze glimlacht.  Vandaag smelten we onze benen.  Een beetje vals neurie ik door het raam.   Zij versnijdt de tonijn, tomaat en scherpe ui.  Ik zit achter de witte piano en speel voor haar.  Zo helder kan niemand spreken.   Ze eet het hart van heimwee op en  toost maar rood op die halve vrijdagmiddag in de regen.
De directeur van het grand hotel café-restaurant heet hoffmann hij heeft een rekening bij de bekende amro-bank althans volgens zijn briefpapier er zijn 80 bedden en 1 lift kamers met bad douche en telefoon misschien verstaat u me niet? moderne zimmer mit privatbad cosy lounge spécialités culinaires geräumiger parkplatz situatied opposite the railway station chambres modernes/musique restaurant à la carte of à la diepvries zalen beschikbaar voor 20 tot 200 personen van normale omvang voor vergaderingen recepties partijen en concilies ook voor huwelijksfeesten alleen moet men dan later niet komen klagen bij hoffmann.
'Violen zijn de glans van een orkest,'  zei dirigent Ed Spanjaard, en ik kleurde.  Hoewel verguld dat hij mij waardig keurde,  vind ik het notenbeeld een rohrschachtest.   Maar naast me horend waar mijn blik naar speurde,  wordt Verdi mij na één keer manifest.  Tsjaikovski en Vivaldi volg ik best.  Poulenc is lastiger. En dan Van Beurden!   Ed, dat ik mee mag doen op mijn viool  bij 't zesde eeuwfeest onzer oude school,  doet mij nog meer dan dat ik toch al wist.   Maar na 't concert berg ik hem in de kist  tot over tien of vijfentwintig jaar.  Ben ik niet zelf gekist, dan zit ik klaar. 
Zwevend achter de ruit zijn wij in onze slaapkamer vissen in lamplichtwater, kleden ons schichtig uit.  Betasten angstig het lichaam, buiken, ruggen en benen: nog niets gebeurd. Behoedzaam durven wij ons weer te kleden.  Op een avond, vroeger of later, als we ons lichaam zien is het zover: vinnen, water- vingers. De eerste kieuw.
Laat en verlaten dit verherfste leven: een nabloei van vergane zomerplanten, terend aan ruige najaarswaterkanten, broos als de vlucht van wintermaan en meeuwen.  Bittere schemering, loochen de genade eertijds beloofd achter uw onheilswolken, wentel de wereld in het bloed der volken, ga met de duivel en zijn moer te rade!  Wilde verwoester, laat ons van de aarde niets dan het heimwee naar u doodse beemden, die Noach’s nageslacht voorgoed vervreemdden van ’t woonschip en zijn drijvende diergaarde.
Mijn strenge rechter, je staat daar als een beeldhouwersmodel, en klaagt spottend: ik heb zo'n brekelijk lijfje, ik lijd het hele jaar aan voorjaarsmoeheid en door een waterader onder het huis. Ondertussen verwijs je ook mijn karkas naar 't knekelhuis en decreteert verder:  die verzen van jou, jij schrijft veel te veel zeg, een derde is beneden peil, een derde prachtig, hier, weg met deze. En ik luister dankbaar, ik leg je te koesteren in de eerste zon tot je een bruin kleurtje krijgt, en ik verscheur en verscheur, en je knikt genadig: zo kan het, nu mag je de bundel wel aan me opdragen.
Je hebt het brood gesmeerd, onze kleren gekeerd, ons het pannetje toegeschoven en de sokken gestopt en ons ondergestopt... allemaal met je handen.  Hebt de melk afgedekt en ons toffees verstrekt en kranten de wijk rondgedragen, hebt geschild en versteld en de hemden geteld... allemaal met je handen.  Hebt ons menigmaal ook het warme onthaal van een oplawaai gegeven. Hebt ons grootgebracht, we waren met acht, zes zijn nog in leven... allemaal met je handen.  Heet waren ze en koud, nu zijn ze oud. En met al onze schade en schande zijn we huiswaarts gegaan en we schikken weer aan en dan strelen we je handen.  [naar de Duitse dichter  Kurt Tucholsky, 1890-1935]
Een koe is een merkwaardig beest wat er ook in haar geest moge zijn
Tevergeefs,  zeggen zelfs de wolken; grassprieten  kluiven dus maar en hopen dat zij nog bestaat zoals ze bestond, zonder trachten te begrijpen  hoe precies; snuitkevertjes observeren.  Haar haar droeg ze soms  opgestoken.
Ik ben Van Hattum en ik weet,  dat 140 pond zo heet,  maar dat de naam direct vervalt,  als het leven wijkt uit de Gestalt.   Dan ligt, onder de naam van lijk,  die honderdveertig pond te kijk;  Gij zijt bij het défilé misschien:  alleen ik zelf zal het niet zien.   Da’s vreemd: ik zie, wat Gij niet ziet;  wat Gij dán ziet, zie ik weer niet.  Enfin…; de honderdveertig pond  is nog springlevend en gezond.   En ik geniet graag ‘s levens gunst  én om mij zelf én om de kunst; 
(She got ev'rything she needs she's an artist, she don't look back)  Dichten is net als koken: je pleurt maar wat in de pan als je koken kan.
Die moet ik nog schrijven, en die dat ik gezond ben dat ik gisteren dronken was in een grieks café daarna in een turks café, in een noors  dat ik me instel op ene hoge zeer hoge gasrekening  en andere dingen aan anderen - grasduinen in een steeds onverklaarbaarder wereld  dat iemand zei: gij hollanders, ge zijt allemaal hetzelfde terwijl ik toch had betaald en een franse bril op had en een duitse gedichtenbundel op zak en thuis op mijn tafel Anne Sexton's onovertrefbare gedicht 'wanting to die'  en luister hoe ik de stoppen vernieuwde en het licht opeens weer brandde en zij op de bank lag te slapen onder de blauwe deken  Aan deze en gene moet ik schrijven dat ik het niet doe dat ik weiger dat ik ga procederen  dat de dagen hier in de regen verslijten  en de wereld nooit groter is dan een stad dan ik in die stad mijn voeten op die stenen en wat ik zie als ik knipper met mijn ogen en ik moet vragen hoe het gaat of het huis al gebouwd is het stuk goed vertaald of de kinderen voorspoedig groeien en de vrouwen niet al te ongelukkig zijn
Morgen schijnt de zon weer is je geest helder lig je 's nachts niet wakker doet je lijf geen pijn meer is er kans op beter is het nieuwe maan ben je weer springlevend is je hartslag rustig doe je weer gewoon is er hoop of niets meer anders niets meer niets
Morgen moet gij zeker komen: Morgen wordt een dag der dagen, Morgen worden duizend vragen, Schijn en schaduw weggenomen; Morgen moet gij zeker komen!  Door de schemerijle wanden Van het ondiep zomerduister Tasten ogen, tasten handen Naar de morgenlijke luister Achter schemerijle wanden.  Maan met helle schaduwstroken Heeft de heemlen overtogen, Dat aan aardes peel gedoken Onze zielen rusten mogen, In de diepe slaap gedoken...  Morgen wordt een dag der dagen; Morgen moet gij zeker komen: Schijn en schaûw van duizend vragen Worden morgen weggenomen: Morgen wordt een dag der dagen!  Elke zon stijgt vroeger, lichter Boven glans van dauwen wazen; Iedere avond haalt ons dichter In zijn sterrenvol verbazen, Lichten achter lichten lichter.  Teerder voelt ons hart zijn vader Neigen naar zijn innger missen; Zachter trekt zijn liefde ons nader Aan zijn harts geheimenissen - Lief, het hart van welk een vader!  Immer sterker en gezonder Waakt de ziel met klaarder ogen Tot zij straks het louter wonder Zien aan nevelloze bogen, Niets meer dan het louter wonder...  Morgen moet gij zeker komen: Morgen wordt een dag der dagen, Morgen worden duizend vragen, Schijn en schaduw weggenomen; Morgen moet gij zeker komen!
Ik voel mij somber. Ei, wat zal ik doen? Een platte geest dronk nu een glaasje. Maar ik ben een poëtisch baasje en ga mijn weemoed in een versje doen.  Dat is het voordeel van mijn gave. De burger kan zijn ei niet kwijt, terwijl ik, rustig mijn neerslachtigheid gelijk een paardje voor mijn kar laat draven.  Is het volbracht, dan ben ik opgelucht. 'k Heb schoonheid uit mijn pijn gewrongen. Mijn lieve pen heeft mooi gezongen. Ik stap in bed. Ik geeuw en zucht.  En staan mijn verzen later soms te kijk in 'Gouden Aren' of in 'Dichterschat', dan zegt de leraar bij deez' pennespat: 'Kijk jongens, hier had hij het moejelijk.'
Ken je het gevoel dat je gaat zitten  op een stoel die er niet staat   de sensatie dat iets plotseling niet is  waar je het zonder twiijfel had verwacht,  een onzichtbare duw van voren.   Verbaasde berichten naar alle spieren:  Mayday! Mayday! We zweven! We vallen!  Uitklapreflex van beide armen.   Daarom zit de Rietveldstoel zoals hij zit,  zo laag en blauw en rood en goed,   als om er op te wijzen dat men af en toe  eens moet gaan zitten op een stoel  die er niet staat. 
Men moet zijn zomers nog tellen, zijn vonnis nog vellen, men moet zijn winter nog sneeuwen  men moet nog boodschappen doen voor het donker de weg vraagt, zwarte kaarsen voor in de kelder  men moet de zonen nog moed inspreken, de dochters een harnas aanmeten, ijswater koken leren  men moet de fotograaf nog de bloedplas wijzen zijn huis ontwennen, zijn inktlint vernieuwen  men moet nog een kuil graven voor een vlinder het ogenblik ruilen voor zijn vaders horloge - 
Verschoor en ik zagen in de winter een man die de waarheid sprak door een versterker zo goot  als een klein kacheltje en zei: 'Wat baat u goud wanneer uw ziel van ijzer is.' Alles valt.  Ja alles valt en er zal menging zijn van avond in de vestiaire  en buiten, boven de wind staan alle wolken stil terwijl moeder staat te schreeuwen  op de grond met een tasje in haar hand. Alles valt. En het huis tegenover ons huis  is geen huis en de sterren vallen maar we zie  hen niet. Alles in het huis tegenover ons is goed  maar er is geen huis want alles valt. Verschoor was naar de Beroepswedstrijden van de Zwitserse Gasvereniging geweest  waar overigens alles viel.
Van alle pantsers nog het meest te duchten is niets - geen pantser, nergens. Niets te zien. O Djenghiz, om een wereld te veroveren is nodig: honger en gebrek, niet meer.  Ik kwam vanmiddag langs een voetbalveld. Ik zag de mannen spelen. Ik kon ze niet behoeden voor 't feit dat midden op het veld niet één obstakel staat, of ooit zal staan. Zij wilden. ( Wat zij wilden komt vanzelf.)  Zij joegen door bestaande wolkenschaduwen, geweldige, als grotten hol van binnen. Hun stappen door geen sterveling gehoord weerklonken en ik zweeg. Ik zweeg, ik kon ze niet beschermen. Want zij zoeken 
Vanochtend laat sliep hij nog, gaf niet thuis in de zoetheid van de dag.  Daarna een onrustig beeld van handelingen: trui aantrekken, douchen, ontbijten bij Baboeschka.  Waarna hij, bij wijze van proef, zijn gitaar twee uur lang niet aanraakte;  alsof het hem moeite kostte een of ander akkoord te vinden vandaag,  vandaag zijn vingers definitief in stelling te brengen.
De nieuwjaarsklokken luiden door de radio.  Stortregen valt. De dag is onbeschrijflijk goor.  Men is alleen gelaten en aanvaardt het zo.  Men vraagt zich zelfs niet af: waarom is 't en waardoor?   Tegen het leven is toch immers niets te doen; 
De wolken waren nog nooit zo opgewonden Als magere zwarte honden doorploegen zij de nachtrivier.  Er staat een sterke stroom van dwarreltijd naar klokkentijd, naar eindtijd.  Maar er is nog zoveel adem over dat men van alles afsteekt in dit laatste uur dat naar hoogten reikt, even wacht, uit grote ogen kijkt, zich kroont met vuur.
Ze werkt op een kantoor dat in renovaties doet. Ze heeft een tafel, een raam, een telefoon en een grote zwarte stoel. Ze zitde hele dag naast een thermoskan koffie en kijkt naar pizzeria Piccolini waar mannen met tuinslangen stoelen schoonspuiten. Af en toe haalt ze een kam door haar haar. Ze werd ziek en kon een paar dagen niet komen. Toen kwam ze terug en op een verloren zaterdagmiddag is ze gewurgd door haar vriend. Nog dagen later zeiden mensen uit de straat als ze elkaar tegenkwamen: Toch zonde hè van die meid.
en als je weggaat...  regen, er dreigt regen, storm blaast zand weg over de wegen, men moet zijn ogen beschermen. angstige vogels zwermen boven het land. de lucht is zwart.  ... zeg langzaam: Ik hou van regen. Ik hou van storm. Ik ben niet bang.
O, kindren, kindren, die nooit wezen zult, Omdat uw moeder alle warmte weerde, En liever ’t hart door eigen gloed verteerde, Dan u te dragen in een schoongeduld…  Hoe heeft uw liefheid toch mijn droom vervuld, Als in de nacht de schimmen wederkeerden, Die daags ik uitdreef, naar ’t mijn wil begeerde, Maar die dan kwamen, klagend hoogmoed’s schuld.  O, kindren, kindren, die nooit zult zijn Wat baat het eer en roem en glans te dragen, Als niets ons bijblijft, dan een droge dorst… 
Schrijvenderwijs was ik ingeslapen,  schrijvenderwijs werd ik wakker bij nacht  omdat er woorden stonden te blaten  onder het open raam waar ik lag.   Wie had hen daar bijeengedreven,  was het de honger of was het de wind?  Ze stonden in een beginnende regen  doodstil te kleumen op het grind.   Toen heb ik ze mee naar boven genomen,  de grote ruit van de spiegel besloeg.  Ik had voordien nooit geweten hoe men  woorden halfslapend naar boven droeg.   Maar 's morgens vroeg toen ik ontwaakte  waren ze weg en de deur stond los.  De zon scheen hoog en droog, er zaten  vogels te lachen in het bos. 
Op een slagveld klonk een stem,  was van ver te horen,  zong dat er in Bethlehem  een kindje was geboren. In die nacht zo stil en groot  zwegen de kanonnen,  die zijn bij het morgenrood  toch opnieuw begonnen.  Kerstmis lijkt ons keer op keer  vrede te beloven,  maar kanonnen dreunen weer,  als de lichtjes doven.  Donkere Zuidafrikaan,  honger moet je lijden,  mag niet naar je vader gaan,  bent van hem gescheiden.  Wie dit hebben uitgedacht,  komen allen samen,  zingen plechtig Stille Nacht,  zonder zich te schamen.  Kerstmis lijkt ons keer op keer  vriendschap te beloven,  maar dan gaan ze altijd weer  alle lichtjes doven.  Turk en Griek en Marokkaan,  mogen die hier blijven?  Mogen die hier ook bestaan  of zal men ze verdrijven?  Kerstmis doet ons telkens weer 
Wees niet zo bang voor Kerst. Het zijn twee dagen, dat is niet meer dan achtenveertig uur, En uren, het ene vlug, het andere trager, uren vervliegen op den duur.  Raak niet verloren in herinneringen, wees toch een beetje wijzer deze keer. Zing maar van "Stille Nacht" als je kunt zingen, want stil zal het zijn, die nachten. Zeer.  Zing in jezelf: 'De witte vlokken zweven' terwijl de regen langs de pannen ruist. Het kind is niet in Bethlehem gebleven: het is naar Golgotha verhuisd.  Gedenk de dieren op de schalen en de borden, die zitten meer dan jij in de puree. Eten is beter dan gegeten worden, ook in de glans van Lucas 2..  Zeg 'nee' als mensen je te eten vragen, want in een anders gelukkige gezin daar is de kerstoom enkel te verdragen met een uitslaande brand erin.  Wees niet zo bang voor Kerst. Het zijn twee dagen.
De rivier heeft zich tot meer gestrekt en klotst onder de waslijn. Geen plaats voor paarden, engelen; in geen herberg thuis. Ga liggen onder zeven dekens, koorts ranselt de gewrichten, laat hem, hij maakt zich zwaar in haarwortels en oogkas.  Straf, teken? Na een troebele nacht ligt water glad over radeloos gras, een zuiver blinken tussen wolk en vroegere weide. Stroom gaf zijn richting voor stilstand, niemand mist iets; longen, mijn vurige vlerken, mijn vlammende jas!
Er wordt een man al jarenlang gegijzeld Ergens in een stille buitenwijk Van een vriendelijke stad In een vredelievend land  Zijn belagers zijn stuk voor stuk rechtschapen, Zachtmoedige mensen Ze zorgen voor hem als een moeder voor haar kind Hij krijgt twee keer per dag een warme maaltijd En alle vruchten van de streek Ze komen langs om met hem te schaken en te praten  Hij mag alleen niet naar buiten Want, zo zeggen de mensen We wonen in een vergeten hoekje van de wereld Maar mocht hier ooit het onheil uitbreken Dan staan we sterker In de onderhandelingen  De gijzelaar rookt een sigaartje
Vannacht meegespeeld met Bird. Zoals altijd te laat en slordig in pak telt hij snel af.  Maar nog voordat.... al vooruit gesneld, geveld in een spervuur van noten.  Het koper terug in de koffer ligt als een duimzuigend kind op groen fluweel met kleine nageltjes.  Even later staat hij dik en verleefd aan de overkant van de straat vol lustlicht en negeert het klankoproer. Wenkt een taxi.  De arm met opgerolde mouw ligt als een ontklede vrouw te wachten op de leren  achterbank.  De hoek om waar zwervers met handen boven een vuurton. De vlammen likken begerig naar groeven met aangekoekt vuil.  Een landkaart vol modderpaden voor als je verdwaalt en de weg niet wil weten.  Een geur van natte kleren en geschroeide vogelveren.  Ook dit keer knipperen de neon dobbelstenen weinig goeds.  Een ziekenwagen speelt twee noten van Parker's Mood. Komt niet verder.
'December de 21ste'? 'Hoe heb je dat zo bedacht'? Ze bloosde lieftallig en fluisterde: 'Dat is toch de langste nacht'? 
Herneem, o woord, uw hoge vlucht de tijd wacht al een eeuwigheid. Auto's roesten, stormen razen en de huiselijke haard wordt bedreigd.  Hoor toe, o klank, onder uw voeten het ritme van wielen op de rails, met in uw geheugen de eigen stappen op duizenden kilometers aardoppervlak.  O kom, geduld, laat uw ogen genieten van het landschap dat zich uitspreidt tussen stations en oases; enkele reis hemel-op-aarde mensenrijk.  Behoud, o woord, uw kracht als het water om uw voeten wast - het werk is aan de werkelijkheid, het leven neemt zichzelf ter harte. 
Ruiter en paard zijn voorbij. De hoefslag dreunt in mijn oor. De hoefslag herinnert mij Aan al wat ik was en verloor.  Nu welhaast onhoorbaar vergaat In de stervende dag het geluid. Wat is van mijn vroegere staat Mijn eigen, mij blijvende buit?  Bestaat er alleen voor de geest Een samenhang? Of is dit schijn? Is iemand wel één uur geweest Wat hij altijd had willen zijn?  Lucht, die verduistert tot nacht, Een tikkende klok op de schouw: Het gebeurde, vergeefs overdacht, Verbittert, wat komt, met berouw.  Een hoefslag, een ijdel gerucht, Is voorbij. En voorbij is het lied. Het wezen der dingen is vlucht. Het wezen der ziel is verdriet.
Tot diep in de avond blijven de honderden spreeuwen in hun slaapbomen aan de  drukke gracht klaarwakker. Bij elke onverwachte geluidsexplosie zetten ze het op een schreeuwen. Hun schril protest versplintert het uurglas van de nacht, geeft stem aan de stomme wanhoop van wie door innerlijk tumult bezocht slapeloos in het donker liggen.
Te schrijven zoals mijn grootouders een telefoongesprek voerden.  Ze belden nooit, ze werden een doodenkele keer gebeld  en konden tot aan het einde van hun leven niet geloven  dat hun stemmen ook elders klonken.  Hing de telefoon weer op de plek van de koffiemolen,  zei mijn grootmoeder bijvoorbeeld na lage tijd: ze zeggen dat ze komen  en mijn grootvader: wil je dat ik erlangs rijd?
Ik trachtte jou te bellen, in de cel die je een uitzicht op het kerkhof biedt. De zon brak door. De stenen blonken wit. Cipressen. De verbinding lukte niet. Het ijzer van het hek ontsloot zich wel.  De kindergrafjes liggen hier apart. Er waren een paar ééndagsvliegen bij. Geen omber* foto's in een blikken rand. Ik struikelde over zo'n klein karwei en maakte rechtsomkeert, obscuur verward.  Bloemen, meest namaak, alle kleuren, zerk na zerk. Ik las de woorden hier en daar. A Very Special Man, heb ik zien staan. Begraven, lijkt me, zonder rouwmisbaar. De delvers waren vrolijk aan het werk. 
Op het Lange Voorhout kwam ik Louis Couperus tegen Hij droeg een duffelse jas en een zwierige hoed en onder zijn arm een klein wit poedeltje dat was bewerkt met een flitspuit onkiese parfum  Hij knikte beleefd
Ik wist al wat voor brief het was voordat ik maar een woordje las van wat er stond: een jongenshandschrift is altijd zo hoekig als de puberteit, meisjes zijn rond.  Handschrift met meer betekenis dan alles wat de inhoud is van deze brief: de letters, krullerig en fijn, ze zeggen: 'k Wil je meisje zijn, ik heb je lief.'  Ik heb vandaag een brief gehad die maakt dat ik in deze stad de koning ben. In mijn paleis, voor 't hoogste raam, lees ik steeds weer die ronde naam: Eva Cohen.
Mijn eerste woordd was r aa m  Het hing in de eerste klas  vlak onder het raam  Later zag ik ook d eu r.   Je kon naar buiten  dan waren de woorden weg  maar hun beeld zweefde  nog in mijn hoofd.   Ik leerde dat de letters  van het woord vrij  konden fladderen  maar deze bleven samen.   Tot ik een naam  gaf aan bijna alle  dingen in de klas.  Het raam ging open staan   --------------------------------------
Gehavend had zij willen liggen onder de vleugel waar hij zijn ballade uit de toetsen wrong -  schroomvallige opsnijder de liezen aan flarden  haar binnenste rodelippen rillend, zoete pijn. Wat omsloten ligt schuilt tussen vleugels van de Kleine Paarlemoervlinder, fladderende  door de eindeloos lange gang naar het warme zwart waar niemand meer ter wereld is. Een oogwenk zal zij het liefste merrieveulen zijn, zal hij  zal zij verdwijnen in haar wond van eenzaamheid. O schenkelen gespannen, schamelte gestut -  een rasp, om zich tot bloedens toe te schaven.
'Als laatste telg van een vermoeid geslacht' beheerst zij nog met souvereine nukken het wrak kasteel met wildernis en stukken priëel, weerspiegeld in de moddergracht.  Slechts Kee, de stijve meid, hoort soms haar klacht, dat geldelijke zorgen haar bedrukken en zij zich van de rheuma niet kan bukken. Verweesd schat zij de resten van haar macht.  En 's avonds speelt zij met haar adeltenen in 't krakend praalbed, mummelt van verdriet dat zich haar man verdronk, maar niet kan wenen.  Geen enkle winkelier geeft nog krediet, maar liever dan van iemand geld te lenen krepeerde zij, wat echte adel niet verbiedt.
Je honger naar zelfbehoud wens ik te begrijpen, maar ook is er het verdriet om de nasleep  van zo'n verlies, dat je eeuwig op vakantie doet gaan naar onvertaalbare afgetopte bergen,  naar heuvels zonder tegenspraak en dit natuurlijk op neutraal terrein,  waar, eenmaal ingevuld, de open plek in mijn hart voorgoed onvervuld zal blijven.
De vogels in het stedelijk luchtruim schrijven een winterbrief aan de mensen in de straten.  Cirkelend op het witte blad van de hemel zijn zij hun eigen letters, veren en kraakbeen.  Al hun zinnen beginnen met uitroeptekens. De taal der vogels is vol gevleugelde woorden.  Weinigen kunnen hun kraaienpoten lezen. Weinigen worden wijs uit hun verhaal.  Maar de kinderen spellen het spelenderwijze en de dichters schrijven het blindelings na. 
Wijze: Vooruit!   Acht uur ! zo klinkt door alle landen, Acht uur zij onze arbeidstijd Acht uur aan d'arbeid onzer handen En ook van onze geest gewijd. Wij willen flink en krachtig werken, Maar 't lichaam geven zijne eis! Wij willen maag en geest versterken, En vrijheid - zelfs tot elke prijs.  Acht uur! Acht uur! Geen langer arbeidsduur! Ten strijd! Komt allen op ten strijd! Ten strijd voor acht uur arbeidstijd.  De vrees is om het hart geslagen Van vorst en heer en burgerman, Maar wij, wij zullen niet versagen Doch strijden tot de laatste man. Wij kampen voor 't geluk van allen, Het recht is steeds aan onze zij, Onz' eisen laten wij niet vallen, Doch vordren frank en fier en vrij :  Acht uur! Acht uur!  Geen langer arbeidsduur! Ten strijd! Komt allen op ten strijd! Ten strijd voor acht uur arbeidstijd.  Komt allen in 't gelid getreden, Marcheren wij nu onvermoeid, Wij hebben lang genoeg gebeden, 't Geloof is in ons hart verschroeid. Wij weten, niets te kunnen hopen Van hen, die machtig zijn op aard', Doch zullen thans hun sterkte slopen,  En eisen krachtig, onvervaard:  Acht uur! Acht uur! Geen langer arbeidsduur! Ten strijd! Komt allen op ten strijd! Ten strijd voor acht uur arbeidstijd. 
Volgens de bovenmeester was ik een mulo-kandidaat voorbeeld van grijze middelmaat, onopvallend verlegen, tot niet bijster veel in staat  Toen mijn vader verhaal kwam halen keek meester peinzend voor zich uit zat zo'n jongen werkelijk in zijn klas?  Vader kwam briesend thuis: hij wist niet eens je naam of wie je was ik knikte maar wist: meester had gelijk  Hij kon mij niet zien omdat ik jaren getraind had op onzichtbaarheid die kunst tot in de puntjes meester was  Vader kwam er later vaak op terug wilde dat ik van alle markten thuis de enig juiste richting vond  Ik trainde omgekeerd tot ik tenslotte plotseling heel iemand anders geworden voor hem stond.
Je hoefde enkel maar te zeggen: Sinterklaas staat op het dak, en dan waren ze gehoorzaam en zo lief en zoet en mak.  Pas op voor Sinterklaas,  hij staat te luisteren misschien Pas op voor Sinterklaas, hij staat op 't dak en kan jou zien, en dan waren ze zo aardig en zo lief en zo hulpvaardig, maar helaas, helaas, helaas, ze geloven nu niet meer in Sinterklaas.  'k Vond mijzelf wel eens een monster als ik dreigde met de zak. 't Was misschien niet pedagogisch, maar 't was wel een groot gemak.
In Amsterdam kwam Sinterklaas een keer incognito: geen tabbaard om geen mijter op; hij kwam er maar es zo,  als een gewone oude heer met lange witte baard; hij liet zijn zwarte knecht te huis en in de stal zijn paard.  Je had hem nimmer zo herkend in z'n geklede jas; temeer, daar 't in de junimaand en volop zomer was.  Hij nam als menig sterveling, die zomerdag een bad; en ieder vroeg, wat witte baard daar in 't ondiepe zat.  Dan dreef hij, op een gummiband, de pierenbak in 't rond, en 't rare was dat ieder kind dit niet bevreemdend vond.  Ze dachten: 'Wie is dat ook weer, die met die lange baard?' - maar niemand dacht aan Sinterklaas, aan Piet en 't witte paard:  dat kwam omdat het juni was  en ongelooflijk heet; niets, dat op deze junidag aan winter denken deed. -  Maar nooit nog, op geen enkel feest, genoot de bisschop zo; hij is in juni hier geweest en was incognito.
Tast met de loep af het geleefde leven en zie geen litteken gesloten wie heeft de onzin uitgevonden: de tijd heelt alle wonden
Elke dag worden duizenden mensen geboren Elke dag gaan duizenden mensen dood  Elke dag vrijen duizenden met andere duizenden en moorden enkelingen duizenden uit  Elke dag zoek ik naarstig naar mensen en ga met mijn kop door duizenden muren
Het kwijt zijn van dingen is een grootse vorm van zelfhaat.  Hoe hard alle andere dingen ook roepen: 'Maar wij zijn er toch?',  je zoekt en zoekt, steeds kleiner, steeds dieper begraven  onder wat je vond, terwijl het buiten langzaam donker wordt.
Winter nadert.  Ik voel het aan de lucht  En aan de woorden die ik schrijf.  Alles wordt klaarder: de straat  Is tot aan zijn eind te zien. De woorden  Hebben geen eind.   Ik ben dichter  Bij de waarheid in december  Dan in juli. Ik ben dichter  Bij de gratie van de kalender, lijkt het  Soms wel. Toch, de woorden niet, de steden  Nemen hun eind.   Als er ergens  Zomer en winter, maar een ster  Brandde die een fel wit licht gaf.  Ik zeg een ster, maar het  Mag alles zijn. Als het maar brandt en  Woorden warmte geeft.   Maar ik geloof  Niet, 's winters nog minder, aan  Zo'n ster. In woorden moet ik geloven.  Maar wie kan dat? Ik ben  Een stem, stervend en koud, vol  Winterse woorden.
Het goede boek - je kunt het zomaar kopen Je neemt het mee, je zet het in een kast Het zal je nimmer voor de voeten lopen Maar legt, zodra je wilt, een wereld open En daarin ben je dan zijn eregast.
en grondverf, meester van dit schildersbedrijf, van liefdevol strijken over de posten van de deuren als waren het houten dijen, van blozend kleuren met zachte kwasten van roofdierharen, branden, schaven en met de vingertoppen schuren, van glad als tot kunststof trekken van de lakken in duizenden tinten.  Dit bedrijf, dit gehoond ambacht dat achteloos over de tong gaat, dat bloeit in de stilte, dat beeld na beeld rijgt, kleur na kleur opzet. Ik sta op de steiger, de kwast smaakt naar de fabriek die het gras doet verdorren, boven mij zijn armen die driftig manen niet te talmen op ritmisch zwiepende sporten.
Je kunt wel alles denken  dat je wie weet wat,  dat de wortel getrokken  uit je bestaan  een mooi rond getal geeft,  het product van je wezen  een hogere macht is   maar:   waar kiemt de liefde,  waar wortelt je lust,  door welke trage lagen  sijpelt het sap 
Zij die zo warm gelijk welvingen rond gehuld in gratie, met bloedvolle lippen uit zware lokken een geurspoor verzond laat nu haar robe en gêne ontglippen  dan tollen ze klauwend neer op de grond langs zwarte gaten en heldere stippen beuken de bron waar de wereld ontstond zoals een branding op wakende klippen.  Ze draagt haar parfum de eeuwen voorbij dit weelderig naakt met zacht roze wangen een vrouw in de krijg om verse soldij  wachtend op kleding die hij zal verlangen kijkt ze je aan, op dit groots schilderij dat 's nachts, naar verluidt, door hem wordt verhangen.  ----------------------------------------------------------------- Opmerking van de schrijver:  De Venus van Urbino van de grote Renaissance schilder Titiaan, wordt beschouwd als een meesterwerk. Het betreft waarschijnlijk een bekende en gefortuneerde courtisane die zich liet afbeelden, wellicht om de belangstelling te winnen van nieuwe cliëntèle.
Ik was een held maar niet meer dan dat. Externe factoren dreven me tot waanzin en ik deed het allemaal zelf. Hoogmoed dreef mij tot jou en werd mijn ondergang.  Een donker pak, een bos bloemen en een setje stukgelezen strofen, het was duidelijk, ik speelde de minnaar zonder weerga. Verleiden deed ik niet, jij begreep het niet en  het duister personage uit de vijfde akte zweeg. Een slechte voorspelbare voorstelling zonder begin of eind, of het moest die schim zijn die jou vlak voor tijd nog gulzig schaakte.
Drie jaar, meneer de generaal luister goed - geen drie dagen of maanden nee, generaal, drie jaar is het nu dat ik wacht, met mijn verscheurde hart in mijn leeggeroofde huis met mijn schuw geworden kinderen - wacht, drie jaar, op mijn man.  Heeft u, generaal van daarginds, hem gezien door uw dodelijk vizier? Hij was het lied op mijn erf het brood op mijn tafel de vader van mijn kleinen hij was de was op mijn huid de warmte in mijn bed de vogel in mijn borst.  Op een dag trok hij uit naar de bergen om zijn land te verdedigen tegen de horden om zijn kinderen te redden van de vernedering. Maar toen, generaal van daarginds met uw harde kaken en uw blik van ijs schoot uw leger zonder eer duizend goede kerels neer om de redding van uw trots om de zuiverheid van uw ras - was hij, in dat bloedbad, erbij?  Drie jaar hangt de dood in mijn huis wacht ik op een stap die niet komt kruipen ratten door mijn bed. Waar is de vrouw die ik was? Haat en wraak zal ik baren schreeuwende leegte as.  --------------------------------------- NOS-jouraal Bosnië, 28 januari 1996
Zul je voorzichtig zijn?  Ik weet wel dat je maar een boodschap doet  hier om de hoek en dat je niet gekleed bent voor een lange reis.  Je kus is licht, je blik gerust en vredig zijn je hand en voet.  Maar achter deze hoek  een werelddeel, achter dit ogenblik een zee van tijd.  Zul je voorzichtig zijn?
De Nijverheid ligt voor de brug, hoog, leeg, terug van weggeweest. Je zegt niet: hij is afgedaald. Daarvoor is de rivier te vlak. Hij is gewoon van zand verlost, een huis op weg naar huis, voorbij de brug de grachten door.  Een fietser aarzelt op de brug of hij een inhaalpoging waagt, zich tussen bromfietsers laveert, snel wegschiet als hij claxons hoort omdat hij zit te denken aan de traagheid van de binnenvaart, waar als het spitsuur defileert, gerookt kan worden en gestaard.  Zichzelf denkt hij al stroomopwaarts, water waar hij bevriend mee raakt en dan met open luiken terug, en 's avonds wachten voor de brug, In zijn gedachten afgedaald.
wat me bezighoudt soms is de angstwekkende stilte in het woord zo luid meestal zo angst en aanjagend het geluid van de stilte
Geen dag kan zo beginnen,  als deze dag begon;  ik kwam mijn kamer binnen  en daar was enkel zon.  De klok was staan gebleven,  maar ik vroeg naar geen uur;  de tijd was opgeheven,  daar was slechts licht en duur.  En duur en licht en luister;  de winter was voorbij;  in rouwfloers sloop het duister  en vluchtte weg van mij.  De zon op drup en perel,  viel over knop en tak;  en voor me zong de merel  op buurmans pannendak.  Geen dag kan zo beginnen,  als deze dag begon:  ik kwam mijn kamer binnen  en daar was enkel zon.
De chrysanten, die in de vaas op de tafel bij het raam staan: dat  zijn niet de chrysanten die bij het raam op de tafel in de vaas staan  De wind die je zo hindert en je haar door de war maakt,  dat is de wind die je haar verwart; het is de wind waardoor je niet  meer gehinderd wilt worden als je haar in de war is.
Je sterft gewoon, sprak ze uit de binnentuin kwam ze op stamelende voeten en die nacht was het niet de wind in de oleanders.  Later leunde ze tegen een zuil in de villa arriveerde de herfst als eenzame bijslaap en iemand anders zou de jurk op het gras leggen.  Geen woord van de keizer dan de gescheurde beloftes, het te hete waterbad en zijn schroeiende woestijn in weer andere zuiden.  De rotte appels rolden zo van de bomen, rijpten nog een hele zomer na en haar polsen bleven de drempels over glijden.
De stad draaide zich om toen ik omkeek. Neem me niet kwalijk ik dacht dat je een ander was.  Ik heb een goed scheldwoord, een kwalijke kraal op mijn tong.  Ik knip een gestreept hart van papier, Durf ik niet dat ik je nodig heb?  De wereld is moe en op de blauwe lijnen in een schrift is het koud.  Eerst sliep hier nog een man. Nu staat het lichaam op. Ik ben er stil van.
Dit is voor jou; nu ik je niet meer spreken kan nu ik je zoeken moet in sporen je volgend op een afstand, steeds erop bedacht mij niet te verraden -   spreek ik voor jou; al zul je het nooit weten.  Ik ben niet wanhopig, ik ben je niet onwaardig. Ik heb een leven gevonden nu en hier. Maar een leegte heerst, als een duizeling, in de kringloop der planeten.
Ik heb een mijnschacht in mijn keel  ik val omlaag vanuit mijn kamer zit als een pad gevangen in een bel van steen  het is hier stil zo stil dat ik mijn dromen hoor ritselen als dode blad'ren  ik gil  ik heb een mijnschacht in mijn keel een tong van scherp gesmeed metaal en lagen gitzwart erts voor jaren  ik hak met korte felle slagen
Zoals dit ene blad losraakt vanuit de top van een beuk, in volkomen windstilte vallend, zich nog om en om wentelt in de lage zon van november  met alle lente- en zomerdagen en nachten onder bruinverkleurde huid en ik het één meter boven aarde met vlugge hand van voorspelbare ondergang red.  Zou zo ook een hand ons ooit.
Zolang we niets vergeten, gaat niets verloren.  Laten we dus vergeten, maar alleen zoals we door te praten iets uiterst traag kunnen laten verdwijnen - daar, zie je het, zie je het nog nauwelijks, tegen de zon in?  Zolang we niet vergeten dat iets van ons niets verloren mag gaan, eindelijk -  zoals er een zwijgen bestaat dat tegelijk een vorm is van zingen dat een vorm is van dragen, een lichaam zo te dragen dat het door ons heen, alsof het uiterst traag voorover valt, iets als glas onder vel, broos glas, misschien is dat het lichaam dat als een wijnglas zingend zwijgend gedragen wil worden, dat wij het zo in de lucht heffen dat het almaar lichter wordt - daar, zie je het nog, nauwelijks, tegen de zon in?  - brengen de kleuren waarin het breekt ons misschien naar huis terug.
Nu je terug bent want nu ik mijn dochter terug heb want nu je terug bent gekomen (waar was je wie ben je wat was je) maar nu je terug bent nu heb ik je zo verloren en heb ik mij zo beschadigd aan jouw aanwezigheid zonder jezelf nu je schrille gestalte in volle emotie verdween mis ik je dochter maar rijm je met mij voor een leven naar voren nu je terug bent en nu ik je zo terug heb en liefheb omdat ik je mis.
Laatst was ik nog een keer in Scheveningen, Verzonken in mijn jeugdherinneringen, Totdat ik dacht: dit hierzijn is een waan;
Dit is een ernstige vorm van zomaar. Zomaar begonnen en niet weten waarom en het af willen maken, maar wat is afmaken anders dan doden.  Zo weinig als we weten en zoveel als we willen zouden we geen van onze kinderen het bos insturen, en toch  vallen we als bladeren in de herfst als regen in het dal en geloven we dat als het niet ergens goed voor dan toch een natuurverschijnsel is.
Ach, flikker toch op met je helden in hun glitterjurk van flinterdunne roem, hun bek vol klatergoud maar nooit, nee never, iets te melden.  Mijn held is een gebogen man in een te lange regenjas met een vale aktetas op het Rode Plein.  Iets kan niet stiller zijn dan sneeuw die valt en daarin zonder vals vertoon een vader te zien gaan, op zoek naar zijn verloren zoon.
ik stuif melig door de gangen die vandaag nog zijn behangen met wat schamele restjes jou  fladder een stofdoek langs gedachten aan de afgelopen nachten, nog ver voor je vertrekken zou  nooit eerder was je deelbaar zo weergaloos ongrijpbaar  als in het stof dat nu verwaait 
Oud geluk (niet te koop) in oude kamers. Is dat niet mooi?  We wisten al dat de zin van de ervaring de herinnering is, en dat daarbij desnoods de ervaring achterwege gelaten mag worden,  maar zo helder zagen we het zelden. Je sloot de deur, keek me aan met ogen van fluweel, glanzend glad van ouderdom, en achter de deur stierf men er op los,  als beesten, als gekken, als lemmingen, als gestrande potvissen, alsof het niets is, alsof wij de deur niet al veel eerder hadden gesloten.
Met jou slapen in een lucifer- doosje  moet wel heel gevaarlijk zijn  jij die mij in vuur  en vlam zet ik  die al brand van verlangen.
Het huis waar ik woon, heeft wel erg dunne muren  en we wonen te dicht op een kluit.  Dus een klein beetje herrie geeft ruzie met de buren  en zo’n ruzie maakt dan ook weer geluid.  Men wil in dit land dat we heel anders leven,  ook al zijn we hier soms nog maar kort. Maar mijn oom in Marokko heeft laatst nog geschreven dat ik veel te Nederlands word.  Ik zal deze buurt op den duur wel verlaten, alhoewel ik er toch van hou. Maar ik wil toch wel eens hard kunnen zingen en praten en ik wil wel eens  weg uit de kou.  Er is een land waar ze niet meteen vloeken,
Doe mij maar na op hetzelfde tempo, door dezelfde gang.  Zeg mij na dan. Ik zeg: als er stenen zijn, gladde stenen, als benen onder zomerjurkjes in de lente –  niet out of character – geen september, herfst nog niet in zicht. Heb je dat? Zeg, zeg mij eens na.  Je bent godverdomme mooi zeg dat ’s na, mooi – heb je dat, zeg eens.    ---------------------------------
Ik heb een ceder in mijn tuin geplant, gij kunt hem zien, gij schijnt het niet te willen. Een binnenplaats, meesmuilt ge, sintels, schillen, en schimmel die een blinde muur aanrandt, er is geen boom, alleen een grauwe wand. Hij is er, zeg ik, en mijn stem gaat trillen, Ik heb een ceder in mijn tuin geplant, gij kunt hem zien, gij schijnt het niet te willen.  Ik wijs naar buiten, waar zijn ranke, prille stam in het herfstlicht staat, onaangerand, niet te benaderen voor noodlots grillen, geen macht ter wereld kan het droombeeld drillen. Ik heb een ceder in mijn tuin geplant.
Aanhalig vleit langs mijn schreden Mijn panter, die zwarte tijger. Daar ik niemands gunsten weiger Vier ik feest bij sluwen, wreden -  Vorsten liefst, vol boze lusten, Schenders, die de schepping Gods Vertrappen, met zoveel trots Of zij de sterren zelfs blusten.  Wanneer ik 't noodlot wil tergen Gaan mijn vermetele tochten Door gevangenissen, krochten Waar zich moordenaars verbergen; Tot ik eens terug moet komen In een tuin aan verre kusten. Die plek, om zo stil te rusten, Wat wachten mij daar voor dromen.
Heb je hem daar alweer? Spaanse Goedheiligman Brenger van speelplezier Tedere vrind  Maar als je verder kijkt
Zoals een straaltje zonneschijn de dag wat vrolijkheid verschaft zo zal ook dit gedichtje zijn waarin het leed wordt afgeschaft.  Woorden als: hartzeer, spijt en dood zult u niet horen deze maal. Integendeel, als schoon kleinood bied ik U dit keer zoeter taal.  Vol blijdschap zing ik in dit lied hoe 't vrolijk straaltje zonneschijn reeds met dit middelste kwatrijn verdwijnt in 't nevelig verschiet.  Waar is 't gebleven? jammert U. Achter een wolk? Hoe moet dat nu? Of smòlt dat zonnestraaltje soms? Ik schud mijn hoofd om zoveel doms.  Dat zonnestraaltje haakte af omdat het stof tot vreugde gaf. Want vreugde is voor een poëet niet weggelegd zoals U weet.
Waarom die hoofdpijn die mijn geest bezet? Opdat ik mij niet al te zeer verhef? Kwestie van kans, waarvan ik deze tref? Gevolg van welke oorzaak?, hamert het.  De vraag die mij gedadeloos verplet is deze: heb ik wel voldoende lef om met een wereldbeeld en zelfbesef iedere dag weer op te staan uit bed?  Het duizelt me, maar eens komt het terecht, wanneer ik stink onder een grauwe zerk, en door geen mens meer matig wordt gekend.  'Onderzoek alles', is tot ons gezegd. 'Behoud het goede', maar het blijft half werk. Elk levensjaar is hoogstens 1%.
De mens is voor een tijd een plaats van God. Houdt geen gelijkteken nog iets bijeen, dan wordt hij afgeschreven op een steen. De overeenkomst lijkt te lopen tot deze voleinding, dit abrupte slot.  Want God gaat verder, zwenkend van hem heen in zijn miljoenen. God is nooit alleen. Voor gene kwam een ander weer aan bod.  We zijn voor hem een vol benzinevat, dat hij leeg achterlaat. Hij moet het kwijt, al de afval, met zijn wezen in strijd.  Sinds hij zich van de schepping onderscheidt, gingen wij dood en liggen langs het pad,  wanneer niet Christus, koopman in oudroest, ons juist in zo'n conditie vinden moest; alsof hij met de Vader had gesmoesd.
Volle pub Het regent Vrouw alleen Die leest Drie mannen Drinken bier Ze zijn naar Arsenal geweest Ogen glanzen In de lamp Op hun netvlies Nog het dansen Van Dennis  Bergkamp
op ooghoogte dragen benige handen glazen in zalen vol platte figuren, uitgeknipt tussen kleding en meubels  ik wil de tijd inhalen maar ben kwijtgeraakt hoe lang het zou duren waar je was en waar je zou zijn te vinden  kristallicht en wijn, flonkerende nagels en oogwit jouw blik schiet met een flits uit een kartonnen geheugen, verblind herleef ik de flashback van een leugen
Zij droeg een jurk, lang uit de mode,  en was zo mager als een lat,  een rare stokvis,  maar ze had zo'n zeldzaam mooie lesmethode,  voor die tijd eigenlijk verboden:  het scheen, ze praatte zomaar wat,  alsof je in haar kamer zat  te kletsen om de tijd te doden.  Het leek gezellig en verkeerd,  maar was, dat blijkt, geraffineerd:  ik ben in aardrijkskunde thuis. 
Krijg toch de tering mens 'k Wil geen advies van jou  Laat me, het hoeft niet meer Ik zoek het uit  Jij die het beter weet
Ik droomde van de zon hij was een gladde bol van bloedkoraal en werd toen op mijn smeken een gespierde jongeling in strak zwart trainingspak met glanzend rode haren.
Beer is huid Slang is leer Struis is veer Vis is kuit  Schaap is wol Os is haas Geit is kaas Paard is knol  Kip is ei Bij is was Das is das Vogel vrij  Flamingo Flamingo
Zwemmen is losbandig slapen in spartelend water, is liefhebben met elke nog bruikbare porie, is eindeloos vrij zijn en inwendig zegevieren.  En zwemmen is de eenzaamheid betasten met vingers, is met armen en benen aloude geheimen vertellen aan het allesbegrijpende water.  Ik moet bekennen dat ik gek ben van het water. Want in het water adem ik water, in het water word ik een schepper die zijn schepping omhelst, en in het water kan men nooit geheel alleen zijn en toch nog eenzaam blijven.  Zwemmen is een beetje bijna heilig zijn.
Woorden ruisen in de golfstroom van haar lippen, de draaiingen van haar handen beschrijven  wat onzegbaar is. En elke uiting legt een andere waarheid bloot.  Haar gebaren wankelen, keren zich tegen wat zij denkt. Spreken van oker, van jasmijn en fluisteren haar stil verlangen.  Weifelend zoekend tussen denken en voelen
Ik zit aan tafel, tel de dag. Woensdag. Ik weet wat dat betekent.Zou mezelf gelukkig moeten prijzen. Ja. Dat zeg ik tegen iedereen. Iedereen is niemand en toch Piet, Matz, Marie en Mohammed en Madelief. Mijn hoofd is leeg. Mijn gedachten zijn op. Opperdepop. Morgen zou het anders kunnen zijn. Laten we  dan naar buiten gaan. Maar dan echt met iedereen. Met losse handen fietsen. Of beter nog: op paarden de grens over galopperen. Harder, harder! De wind slaat haren tegen de oren, lantaarnlichten vliegen. Lucht is water waarover je in een speedboot scheert. Hoger, hoger! Met spuitbussen op de wolken schrijven. En dan de liefde bedrijven. Tot we niet meer kunnen. Geen paniek. Morgen is het donderdag. Je weet het niet. Je weet nooit hoe dat zal zijn.
Een zoekplaatje: ontdek de namaak-steen. De rots die 't rotste lijkt, dat is de vis die mediteert hoe stil en hard hij is. Als je rotsvast gelooft, word je er een.  Met spons en alg begroeid, want die vernis penseelt de zee. Zijn ogen ver uiteen. Twee kachelruitjes, waar de vlam verdween, oranje mica in de duisternis.  Een kleine steenvis heeft het nog niet door. Met brede vinnen als toneelgordijnen stijgt hij omhoog en daalt, valt stil, encore!  Wie uit zijn rol valt, heeft niet veel te eten en ziet de toeschouwers gehaast verdwijnen. O ja, ik ben een steen. Even vergeten.
Uitgestrekte, lange leegten
Gekwelde bloemen die nog even in kwalijk water overgeven; verwarde kip wier lege tenen in de lucht van toen verstenen... vreselijk is het woord 'stilleven'.
Rood van roem en ver van nederlagen  staat de zich met dampend water  wassende generaal voor het raam  van zijn enige kamer.   De vrouwen van zijn loopbaan  sneden aan twee zijden  want zijn buik is behaard  met kussen van zwaarden.   Neerslachtig laat de generaal  zijn mannelijke borsten, tijdens  een veldtocht in het oosten opgedaan,  gelaten hangen.   Nat van water en rood van Waterloo,  staat de generaal zich voor  het enige raam van zijn kamer  af te drogen met de driekleur.  
je bent    blond -    het hele domme mensenras    rent honderd meters in seconden      zwemt het schandaal over     reist per spoetnik naar de maan        en gaat per beatnik naar de bliksem     bouwt bolle bouwsels waanzin    en schrijft gigliotheken vol – maar jij    bent blond    en daarenboven dient geconstateerd   
Angst is latent, dus zelden openbaar, maar is ieder uiteindelijk gegeven. Het wereldleed, mislukking, kinderschaar... Ja, iedereen heeft wat om voor te beven.
De regen weet te veel van alles wat Er nooit zal komen en nooit is geweest. De regen is een klein en sluipend beest Dat door een zijmuur in de vesting dringen kan En stem krijgt en dan zachtjes fluistert van De impotente minnaar die het leven is En dat wij naakt staan en in duisternis... Het moet niet regenen in een kleine stad.  De muur is daarvoor toch niet dik genoeg De regen klopt en klopt.. het klein geluk
Zoveel als deze boom heb ik nooit beloofd: mijn schaduw is minder, mijn nutteloze insecten tieren weliger, geen konijnen nestelen aan mijn voet.  Wel is mijn schors schor en hees en ik overschreeuw mijzelf dagelijks met kinderen en bladeren.  Traag en moeizaam is mijn ringen en even moeizaam wen ik aan het snoeien van handen, de taal die mensen spreken. Uit mijn hout worden geen goden gesneden, ook zonder hen wordt mijn hout ouder.  Soms is het in mijn merg zo onophoudelijk donker als in het windstil centrum van een ziekte; je hoort er mensen als marmotten piepen diep uit de zwartste zwammen van hun menszijn.  Maar jij die uit dit hout een stem wilt snijden, snijdt een stem. Zoals mijn litteken is zing ik.  Mijn litteken is mijn sieraad.
Er worden geen vragen gesteld geen suggesties  gewekt, er wordt niet geveegd maar gestreeld   eerst worden stammen van bomen gescheiden   dan bladeren van scherven, pluisjes van stof   de eenvoudige gebaren boezemen iets in  waar het klaar is, lijkt nog niets begonnen   intussen vertrokken de sprokkelaars vanzelf  boog het zoekteam zich boven een vennetje  te ver voorover en leunden de overblijvers  tegen takken die er niet meer waren   mocht wie nu nog rest de behoefte voelen  zich tegen deze schoonmaak te verzetten  hij stuit op manshoge kabouters en woelt. 
Ik ging naar Bommel om de brug te zien. Ik zag de nieuwe brug. Twee overzijden die elkaar vroeger schenen te vermijden, worden weer buren. Een minuut of tien dat ik daar lag, in 't gras, mijn thee gedronken, mijn hoofd vol van het landschap wijd en zijd - laat mij daar midden uit de oneindigheid een stem vernemen dat mijn oren klonken.  Het was een vrouw. Het schip dat zij bevoer kwam langzaam stroomaf door de brug gevaren. Zij was alleen aan dek, zij stond bij 't roer,  en wat zij zong hoorde ik dat psalmen waren. O, dacht ik, o, dat daar mijn moeder voer. Prijs God, zong zij, Zijn hand zal u bewaren.
Die huizen in de binnenstad, waarvan je eens de sleutel had.  Elk wonen voel je als voorgoed, totdat je toch verhuizen moet.  Je naambord bij een andere bel en na wat weken went het wel.  Je treft je oude huizen aan en kunt er niet naar binnen gaan.  Ze staan er nog precies als toen hun huiselijke plicht te doen.  Ondanks de reuma in hun hout worden ze heel erg langzaam oud  en halen 't jaar 3000 wel als 't goed blijft gaan met Stadsherstel.  Die huizen in de binnenstad, waarvan je eens een sleutel had,  waar nu een ander slaapt en eet, die nog van geen verhuizen weet.
het is begroeid met overal hetzelfde gras  en zelden regent het, ik zoek naar de boter  bloemen, mijn vette herinnering aan toen  ik mis mijn bus, ik trek twee schoenen uit  ik dans, en het stof stuift het zout achterna
Ach mijn vrouw wil naar Zuid-Frankrijk voor vakantie en vertier. Daarom rijdt ze nu door Vlaanderen en ik ben haar passagier. Meid, waarom zo ver gereden, waarom blijven we niet hier, waarom blijven we niet in Vlaanderen met zijn duizend soorten bier?  Hier zijn middeleeuwse steden, majesteitelijk en fier,  hier schiep Breughel zijn taferelen van het landvolk aan de zwier, hier schiep Rubens vrouwenbillen die getuigen van plezier, in het landschap van Stan Ockers  en van Peerke Pollentier.  Weet je soms nog witter bloemen dan de hagelwitte vlier, zijn er ergens hogere bomen dan de Vlaamse populier? Smalle huizen op de velden: ieder huis de pionier van een nooit voltooide hoofdstraat in een nooit gebouwd kwartier.  Vlaanderen, Vlaanderen door welk noodlot, door welk wonderlijk bestier word je steeds voorbij gereden, worden al je mooie steden, Brugge, Antwerp, Gent en Lier, tot op heden steeds gemeden, waarom blijft er niemand hier? 
zet het blauw van de zee tegen het  blauw van de hemel veeg er het wit van een zeil in en de wind steekt op
waar eerst een nis was met een bronzen dak een tabernakeltje van filigraan een open schatkist voor het eiland brak een toegang die door niemand werd bewaakt een baken voor wie aankwam in de nacht daar waar de wand een eigen lichtbron had daar werd de rots geraakt het eiland brak  onvast als ijs dat breekt rondom het wak de zigzaglijn onzichtbaar voor de breuk maar zeker als de lijnen waar een knop zich openvouwend splitst in blad na blad intact nog voor het werd geraakt en brak de lengte eerst toen tweemaal overdwars zo brak het eiland dat een baken was  als schotsen ijs die zoeken naar hun plaats en stijgen in de stuwing die ontstaat of ondergaan zo zonk de kleine nis en met het bronzen dak een enkel brok en daaromheen als wachters bij een schat half opgericht lag brok naast brok zoals een bloem gelegerd om het eigen hart  zo lag het eiland dat doormidden brak
Daar stonden we dan,  op een afstand, maar toch,  een man en zijn gedichten  en ik, een jongen nog,  of net niet meer.   Ik kende zijn gezicht  maar ieder woord van  hem was vreemd.   Later, thuis, alleen,  heb ik gehuild bij de gedachte  dat de man en niet de woorden,  de zon en niet het licht,  en dat hij nooit iets anders  is geweest dan een gedicht. 
Op zondagmiddag, aan de kade van een glasgroen, Zwitsers meer: het zonlicht als een vijl, de wandelaars spits en schitterend en dui- ven, imbeciel, altijd verdwaald in kluwens, maar te lui voor angst. Er dalen trapjes naar het water, lichaam drinkend van zichzelf. Een kind staat in damp gekleed.  Kom, huiver; klim als een beginner langs het flakkeren rumoer van duiven naar de koude die ons, nodigend, met zijn gebrek beloont en ons vergeet.
Een dag waarop de liefde lustig bloeide, vol regen eerst en daarna zonneschijn, zo´n dag waarop mijn hart voortdurend jubelt hoe mooi het is om jij en ik te zijn.  De kinderen waren hier, en ook de kleine, die heel de wereld nieuw maakt, ongezien. Kon ik maar altijd leven in september, maar da´s waarschijnlijk meer dan ´k verdien  Oktober komt, november en december, kastanjes, houtvuur, storm, het laatste feest, waarop wij samen vieren dat het mooi was om jij en ik en ik en jij te zijn geweest.
is een goede dood.  Teplettervallen is  een goede dood.  Verdrinken is een goede dood.  Zelfmoord is een goede dood.  Elke dood is  een goede dood.  Maar de dood die je te wachten staat dat is een slechte dood.  Altijd. 
Al is een cavia een heel klein beest, hij maakt nochtans behoorlijk veel geluid. Van vér hoor je zijn vrolijke gefluit, al is een cavia een heel klein beest. Ik zag hem niet, en stapte achteruit,
Laatst zag ik er weer twee ze kusten elkaar op de teevee zij deed haar hoofd achterover en zijn lippen raakten haar mond het duurde heel lang en je kon wel zien hoe fijn ze het vond.  Er kwam toen een zucht en ze opende haar ogen dromerig en langzaam ik vraag me nu af hoe vrijen en zoenen later bij mij zal gaan?  Net ben ik voor de spiegel gaan staan en ik heb het precies zo nagedaan ik weet wat je met je lippen doet en hoe je je hoofd dan houdt..  Maar het glas was zo koud.
Vandaag heb ik een brommer gekocht hij rijdt als een tiet Ik weet nog niet wat voor kleur ik hem ga geven.  Ik wil een buitelbrommer een stuiterbrommer Een brommer die met lichte bewegingen stoepen op sluipt Knetterend tot vooraan het stoplicht kruipt Rookt! Jaagt! Druipt! soepel door de bochten danst  En iedereen iedereen hoor je denken Wat een gaaf figuur zeg! en wijzen nee te laat de hoek om de hoek om.
Scharen knippen; Topjes wippen; Geurend valt het groen. Kijk die chicks hun best doen! Heup aan heup op sportschoen, Top in zakjes doen!  't Warmer branden van de lampen  ontkent het avonduur; Afzuiginstallatie, Zoemt een zacht triomflied; Een duister avontuur!  Stoonde knippers, Toppenwippers, Net alweer gebeurd! Ga toch even zitten; De vetste kar bezitten, Van de hele buurt.  Zie de sterren Voel de kern: In de hemelboog. Stromend water daalde, Twaalf bouwlampen straalden Vlammen kropen toen omhoog. 
Vader zit vanmorgen in het zwart gekleed. Geniet van tuin en vogels. In mus en gras ziet hij zijn leven na het neemt en eet. Mijn moeder zingt de maaltijd weer gereed.  Ik zet mijn pop bij hem op schoot. Hij laat zijn klokje met de vreemde cijfers zien. Die í is één, de v is vijf en deze x is tien.  Hij is al jaren dood. Gras is gras, mussen noem ik taaie vogels waar de wind geen vat op heeft. Het zakhorloge tikt: Mijn lieve kind.  Ik val op een fonteinstraal in de wind. Kam mijn haar en juich: er zit één grijze tussen.
Het is geen huis dat ik voor jou heb kunnen bouwen geen dak dat ik uit riet gevlochten heb geen bed dat ik heb uitgelegd.  De zomers waren droog, het koren dat niet eens mijn enkels haalde, de vruchten zonder vlees, waar die nu niet van aarde meer te scheiden hun netten vulden trok ik lange sporen door het zand.  Ik zei jij  half nog maar ontwaakt jij tastend in het ochtendlicht jij rillend nog in je kamerjas en vlechtend met je slaperige vingers en zoekend nog naar nachtelijke warmte:  het staat er niet er waren enkel letters, leestekens, een regel of wat. Zoveel te zeggen nog in een al vergeten huis.
Een reus kent zichzelf. Hij zoekt een meisje zoet als een konijn om weg te goochelen in en uit de grote hoed van zijn hart.  Maar een reus is te hoog voor een meisje en zij te blauw van onderdanigheid.  Het ras der reuzen sterft uit. Spijtig, want hij kan zijn ogen openrekken als spek en zijn spieren als slangen doen spelen, tot vervelens toe.  Een reus is op ijskreem verlekkerd en op honing van dikke hommels, die de longen van de rots doen brommen als dwergen in een waterdichte kerker.  Een reus weet wat hij wil.
Ze richtten zich uit de ellende op om te veranderen, de socialisten. Veranderen deden ze! Na honderd jaar draaide Wim Kok gedienstig de dageraad uit
Waaraan het geluid van een cello doet denken  de cellist Widlund vertelde me dat  er in dit instrument iets huist - een stem een al heel oude stem waarnaar je zoekt als je speelt en die je herkent als je haar vindt  misschien is het dat waarom ik moet denken aan de oudste geluiden die ik ken, zoals  neuriën, zingen, kreunen, huilen  en ook aan de kleuren van een woud in de herfst alsof je het heimwee hoort van de cello naar zijn plek van herkomst
De blaren vallen in de gele grachten; Weer keert het najaar en het najaarsweer Op de aarde, waar de donkre harten smachten Der levenden. Hij ziet het nimmermeer.  Hoe had hij dit bemind, die duistre straten, Die atmosfeer van mist en zaligheid, Wanneer het avond wordt en het verlaten Plaveisel vochtig is en vreemd en wijd.  Hij was geboren voor de stille dingen, Waarmee wij leven - maar niet even lang - Waarvan wij 't wezen slaken in ons zingen, Totdat wij zinken, en met ons de zang.  Het was een herfst als nu: de herfsten keren, Maar niet de harten, na hun korte dag; Wij stonden, wreed van menselijk begeren, In de ademloze kamer, waar hij lag.  En voor altijd is dit mij bijgebleven: Hoe zeer veel stiller dood dan slapen is; Dat het een daaglijks wonder is, te leven, En elk ontwaken een herrijzenis.  Nu weer hervind ik mij in het gewijde Seizoen, waar de gevallen blaren zijn Als het veeg zonlicht van een dood getijde, En denk: hoelang nog leef ik in die schijn?  Wat blijft ons over van dit lange derven, Dat leven is? Wat, dat ik nog begeer? Voor hem en mij een herfst, die niet kan sterven: Zon, mist en stilte, en dan voor immermeer.
Ik mag vandaag niet vloeken en dat valt mij zwaar. Ook het binnenhouden van de tranen. Wat staan mijn ogen raar. Welke kleren trek  ik aan? De hemelsblauwe blouse, de zwarte rok?  Sneeuwstorm verwacht. Heerlijk: laat het jagen. In de aarde sneeuwt het niet. Ik zal vragen niet te lachen als ik huil. Mijn moeder hoor ik roepen in de kist: god heeft zich goed vergist.
luister naar de rustige regen het gesuis van de horizontrein en de boten die Gijsbertha heten
Een plas aarde ligt te deinen en te dampen in de zomerzon.  Langs mij heen varen zerken, platte trage aken, het kruis een scheve mast. Er staat geen wind, het is de zandgrond zelf die langzaam verder schuift. Waarheen de reis gaat, wil ik vragen.  Er komt geen antwoord.  Zittend op de kaaimuur van deze vreemde zondagmiddag zie ik hen een voor een verdwijnen. Ze kantelen over het randje van mijn blikveld in het draaikolkend keelgat van een zandloper misschien.  Wie zal het zeggen. 
De regen van noem mij desnoods geen regen wordt door geen oor wordt door de huid gehoord. Booglamplicht geeft waarom daarom zijn zegen; de hemel zwijgt en zwijgt van enzovoort.  En niemand komt niemand dan niemand tegen. En iemand zegt ik ben een iemandswoord. En iemand zegt ik ben maar ben verzwegen. De hemel zwijgt en zwijgt want enzovoort.  En wij wijzelf gaan wonderlijke wegen: wij varen om de tropen van de noord figuurlijk zelfs met ons figuur verlegen.  En staan op straat en lopen toch weer door ’t noem mij desnoods noem mij desnoods dan regen. De hemel zwijgt en zwijgt en enzovoort.
Hij schrijft "grilig"  en als ik wijs op de l en zeg  dat er één bij mag  antwoordt hij blij:  "Geeft niet, ik ben dyslectisch."  "O", zeg ik, "sgreif  dan maar wad je wild" 
van mijn gedachten ben jij steeds de ruiter, jouw stilte is een web waarin ik sluimer en al jouw spreken is veelzijdig zwijgen. laten wij langzaam in elkander stijgen.  laten wij taal van elke klank ontruimen en zo volbrengen wat wij steeds verzuimden: een reis aanvangen naar hetzelfde zwijgen waar echo’s in gedempte woorden dreigen.  dit wordt een filter over de geluiden die heersen in de kelen van wie huilen. wie spreken durft, wordt van zijn stem onteigend. 
De schemer valt als grond. In Holland loopt een hond. Een hond met lange tanden. Er gaat door alle landen een grote zwarte hond.  Wij liggen in het rond. Niet langer van elkander. Wat ons tezamen bond stierf tussen onze tanden. De schemer valt als grond.
't Houtwerk op de tribunes te nat om te gaan zitten zuigen z'n banden zich vast aan 't cement van de baan  drassig 't middenterrein, mannen in groepjes bij elkaar met blinkende velgen zet hij aan als voor een scherpe sprint  niet de motregen, de motregen alleen maakt die enorme vleugel van zeildoek of geolied papier boven z'n hoofd zo hopeloos zwaar  eerder 't frame, z'n laarzen, z'n schipperspet en de speciaal voor de gelegenheid gebreide wollen trui (berekend op grote hoogten)  veel van z'n extra-gewicht heeft hij er ook niet afgetraind wie denkt de hemel te bereiken is al heel gauw licht genoeg  maar iedereen kijkt van hem weg, naar iets van hieruit niet te zien: 't belangrijkste vindt altijd buiten beeld plaats  en terwijl 't gebeuren van toen naar nu vervluchtigt is 't moment van neerstorten onmenselijk lang uitgesteld 
Er was een man die verzen schreef, en drie keer duizend had geschreven, tot er hem niets meer overbleef om nog te schrijven of te leven.  Hij zat daar, grijs en zwak en ziek, te mummelen en stil te wenen; toen hoorde hij wat hoornmuziek, en rees voor God gauw op zijn benen.  Blijf zitten, zei hem moe de Heer, Ik kom maar even met je praten, en nam een stoel en zat ook neer. De oude schrijver zweeg gelaten.  We zijn nu even wijs, zij God, want jullie leven is het mijne; wat denk je, lokt je nog dit lot, of wens je liever te verdwijnen?  De dichter had bijna gezeid: Waartoe nogmaals, 'k verkies te rusten! maar voelde toen een vreemde spijt, en greep Gods hand, die hij lang kuste.  'k Verkies te leven, zei hij schor, daar ik U anders moet verliezen! Toen gaf hem God een vriendenpor: Heb dank - nu weet Ik ook te kiezen!  En hij verdween. De man keek op.
Grijnzend ligt de bal te wachten op mijn zo vaak geroemde linkervoet, die door tachtigduizend ogen met argwaan wordt begluurd. Mijn beschadigd lijf  wil hier alleen nog snel vandaan maar moet nog wel verschalken die arrogante panter in een onbegrijpelijk gekrompen doel. Ik buig het hoofd voor felle tegenwind, die uit  open monden giert en fluit en zie voor me in het gras een kever glanzen in volmaakte onverschilligheid. Hoe ook hij ontkwam aan 46 snelle voeten en de vernielzucht van de tijd.
Beroemd maar dood vroeg hij: en  wat bleef er van mij over?  Ik wees op een losse regel een uit zijn verband gerukt citaat meestal toegeschreven aan een ander.  Voetafdruk op een verlaten strand vol lege, uitgewoonde schelpen.  Prachtig is de onsterfelijkheid maar wat doen wij in de tussentijd?
Mijn vader  sloeg planken mis  mijn broers glimlachten, schreven elke misslag in een schrift, mijn moeder deed de was of lakte haar nagels  mijn vader die zich in leven hield met schaamte, spijt en ongemak, die zich dagelijks gewonnen gaf, die hijgde en onwerkzaam en achterstallig was, die niemand iets te vertellen had, die een spin was zonder web en zonder lente, die piepte en kraakte, als een ijzeren haan  op een dag sloeg hij raak en gooiden mijn broers hem weg.
ik ben geen lieflijke dichter ik ben de schielijke oplichter der liefde, zie onder haar de haat en daarop een kaaklende daad.  lyriek is de moeder der politiek, ik ben niets dan omroeper van oproer en mijn mystiek is het bedorven voer van leugen waarmee de deugd zich uitziekt.  ik bericht, dat de dichters van fluweel schuw en humanisties dood gaan. voortaan zal de hete ijzeren keel der ontroerde beulen muzikaal opengaan.  nog ik, die in deze bundel woon als een rat in de val, snak naar het riool van revolutie en roep: rijmratten, hoon, hoon nog deze veel te schone poëzieschool.
Op straat, op een transformatorhuisje: ik zoek zieke, dode vogels, dank u wel ik woon in de Knollendamstraat.  In de krant: als een zebra gaat liggen sterft hij  In bed, ik zie weer mijn grootvader vlak voor hij sterft. Het was in het voorjaar, de paarden  gingen van stal en hij leunde tegen het hek. Ik hoorde hem: geef me mijn bril, het worden stippen.
Toen ik een kleine jongen was ging ik 's avonds liggen tussen de koude lakens. Mijn bed was groot en wijd als de wereldzee, daar lag ik lekker als een opgerolde slak. Maar later werd mijn lichaam groter en harder, en wanneer ik nu mijn benen strek dan slaat mijn harde hoofd tegen de planken. O, ja wanneer je groter wordt stoot je je hoofd tegen de beddenplank.
Onder de mat na de voordeur legt hij het luik naar de kruipruimte op zijn plaats  De vloer dreunt boven mijn hoofd Ik volg zijn voetstappen naar het gat dat zij geboord heeft  Langs de plint is slordig Tussen tuner en speaker moet snoer onzichtbaar zijn  Het zand is nat en koud Mijn hand plet een zwam Ik vang rag vol verpopte spinnen
Vannacht reed ik met je naar wat je zei, je zat voorop en riep wat je bedoelde. Wij stopten bij de horizon, daar bloeiden achter de lage dijk de sterrenvelden.  Toen kwamen kleine dieren uit de greppel de steil opsprongen tussen jou en mij, die aten van ons goed en met hun hoeven verschrikkelijk tegen onze levens sloegen.  Wij veegden elkaar schoon en liepen verder: kronen zouden wij vlechten; maar er kwam wind over ijs en water aan geblazen die ons naar huis en naar gebrek meenam.
Tea for two heeft voor de oorlog iets voor mijn vader gedaan. En ook voor mij. Hij liep langzaam om  het langer uit een huis te kunnen horen en miste zo lijn 2. In de volgende zat mijn moeder.
Wat een geluiden, wat een oceanen!  Elke letter opent de verte. Door op een knop te drukken, Door aan een touw te trekken, Door een handel over te halen.  Elke lettergreep opent de verte. Met een donkere zucht uit de diepte, Met een kameraadschappelijke lach van opzij, Met een schrille kreet in de wolken.  Elk woord opent de verte En ruikt de vruchten van geordende plantages En ruikt cellulose en staal en triplex En ruikt de inhoud van de tijd.  Wat een stiltes, wat een orkanen!
't Is avond. Witte gevels staan  als schimmen in de lege zon  te trillen, fraise nevels gaan  als gazen langs de horizon.  Het grauwe water fluistert met de huizen.  Het zwarte water klotst onder de trappen.  Het purper water kabbelt aan de muur.  Het blauwe water krinkelt in de stegen -   Maar Roze vloeit het uit over de Rio,  onder de paarse hemel, in de lage zon.  Roze rust het water in de Rio,   Violette wolken drijven   in de Rio   Grande in de zon. 
uit de ronding van het water brak de lip de hand brak de woordgroep braken beelden.  uit het spoelen uit het vloeien  brak een eerste zin zich naar de oppervlakte.
Ik draag een waarschuwing bloedjas en ik sta op elba. Ik heet napoleon, ik heet o.a. napoleon en ik sta op elba. Ik draag honderd namen en ik sta op elba. Ik ben de achterkant van een heer. O lieve generalen, zie mijn snavel op elba. Wandel met mij de parken verbanning en twijfel. Er zijn nachten dat ik opzit als een snavelhondje. Mijn rots is bruin, ge kunt het zien. Mijn oog is het raderwerk van uw uitvindingen: ATOOMBOM! Dank u, heren!  Maar nu de angst in parijs huist op de keien die mijn parades nog proeven, op de terrassen van kolonel sartre, belijd ik de eiffeltoren de zee uit, stalen angstfiliaaltje op elba.  Ge denkt dat ik dood ben? Ik sta er met sabel, met snavel, met bloedjas. Mijn lichaam is groot en vet en vet van de beenderen hitler en bismarck en nietzsche en truman. Chaplin is mijn lakei, maar ik weet het: hij steelt epauletten voor kermis en tabak voor de slaven van soho, hij steelt mijn historie voor marx - protesteert, generalen!  Ik sta als een stinkput op elba. O generalen, proef de lyriek van mijn rotting. Herhaal mij en groei mij. Ik wacht u met spengler en galgen uit het museum. Verlos mij, roep ik, maar hoop niet. De slaven geloven geen kralen meer, generalen. Ik heet o.a. napoleon van elba en sint helena komt later.
’t Zijn droeve tijden als de oorlog woedt, Als mensen men slacht lijk dieren, Als mensenbloed bij beken vloeit. Als vrede en liefde liggen geboeid       Als haat       En kwaad,       Als nood       En dood Grijnzen en vloeken en tieren.   'Waar is nu toch mijn arme man? ‘k Verga van angst! ik sterf ervan! Ach! wat verschil bij ’t voor’ge jaar! We zaten hier zo blij te gâar Bij ’t wiegsken van ons jongste kind. En nu zover door sneeuw en wind En vorst…en dan!…Och God! och God! Heb meelij met mijn bitter lot!'   'Ju!' roept het jongetje, 'paardeken ju! he! moeder, waar is vader nu? Als vader komt, dan krijg ik een paard, Een levende paard en een blinkende zwaard, Een helm met pluim en een grote banier; Dan gaan we rijden verre van hier; Dan maken wij oorlog en nog, en meer…; Zeg, moeder, wanneer komt vader weer?'   'Hoor' zegt het dochterken, 'moederlief, ‘k Heb vader geschreven ene schone brief : En dat wij bidden op beide kniên Voor hem… en hem zo gaarne zien; En dat gij toch zo droeve zijt; En dat ik ook dan dikwijls krijt; En dat ons broerken vlijtig leert; En…of hij toch niet wederkeert!'  De moeder aanhoort ’t eenvoudige schrift, En keert zich om met koortsige drift, En grijpt uit de wieg ’t onnozele wicht, En houdt het naar de hemel gericht; En roept en snikt : o Heer! o Heer! Geef ons de gade en de Vader weer!   Terwijl de moeder aan ’t bidden was, Terwijl het meisje haar briefken las, Terwijl het jongentje reed en liep, Terwijl het wicht in zijn wiegsken sliep, Daar verre, in ’t vreemde verwoeste land, Verlaten, langs een eenzame kant,      Met doorboorde borst      En hijgend van dorst
Stad, langs uw blinkend water liep ik voort, ik zag uw markten in het morgenlicht, ik heb van u gedronken en gedicht en 't stromen in uw aderen gehoord.  De toren met het trillend vergezicht, een schrale trambel, die de morgen stoort,- ik daal en wandel langs het water voort het ruime land in, dat rondom u ligt.  En zijn die u bewonen nors en klein, geroest, gekerkerd in de stugge schijn: wat vreemd en anders is dan wij, deugt niet ... 
Hoe zeg ik dit precies en goed, Op enig moment begreep iemand Dat licht niet in water ontstaat, Maar dat je voor het maken van licht Wel veel naar water moet kijken, Hij gaf de voorkeur aan mooi water Dat geen voorzetsels nodig heeft, Water dat een bloem is, een hand, Een paar schoenen, een mol, Er waren nog meer dingen Die hij meende te begrijpen Maar die hadden niet zoveel Met licht te maken.
Hij ziet de toekomst voor zich als mals gras. Hoor hem zijn kaken roeren. Hij heeft trek. Omzien geeft voor een zakenman geen pas. Maar morgen is er altijd tijdgebrek.  Agenda's heeft hij en zijn aktetas Zit vol prognoses, tot de jongste dag, Van opwinding beslaat zijn brillenglas  Als hij naar nog een gaatje zoeken mag.  Hij graast de toekomst leeg om haar meteen Opnieuw met hoop te vullen. In een tijd Die niet te ruimen valt ziet hij geen been.  De toekomst is een ruif waaruit hij eet. Daar ligt het leven, denkt hij en vergeet Het nu - zijn enige gelegenheid.
Ik las laatst dat arbeiders in hun ondergoed slapen de burgers in pyjama en hoger slaapt men naakt.  Ik wil vooruit - daarom slaap ik nu voortaan naakt!  Maar ja ... kan ik nu eigenlijk nog wel in de wasbak pissen?   - - - - - - - - - - - - - - - - - - - - - - - - - - - - - -
Rock-'n-roll is here to stay! O jee, we veranderen  in reizigers. Met een zwak voor luitmuziek: sssst!  wind in riet. We houden nu het meest van zaken die je nauwelijks hoort of ziet.  Fragielpotig waden we – omdat het moet. Het water
God, zegen Knak  Hij is nu dood  Zijn tong, verhemelte, was rood  Toen was het wit  Toen was hij dood  God, zegen Knak   Hij was een hond  Zijn naam was Knak  Maar in zijn hondenlichaam stak  Een beste ziel  Een verre tak  Een oud verbond  God, zegen Knak 
Verdwaalde bommen sloegen wonden in de wijk Een architect, als tandarts, deed z'n werk En vulde gaten met z'n torens. Hij werd rijk Maar waar is nu mijn uitzicht op het zwerk?  Het zijn de wolkenvelden die ik node mis Haagse Poort die door de noeste handen Van bouwvakkers tot blinde muur geworden is Met dank aan Nationale Nederlanden  Kantoorpaleizen in een wijk waar 't wonen
't Is wonderlijk om als een omnivoor De woorden op te kunnen vissen uit Een zelden aangesproken reservoir van taal, een zwarte bron die zich ontsluit  Zodra je in haar mijnengang afdaalt. Daar sluimert alles wat je moeder zei, Daar zijn de woorden uit je jeugd verdwaald, Daar is de taal nog nieuw en vogelvrij.  Wat wordt omhooggehaald gaat zich verbinden Tot zinnen die zo helder zijn als glas. Ik zou er van geluk om moeten wenen -   Dat ik iets in mijn eigen hoofd kan vinden Wat ik niet wist dat daar te vinden was -  Fluor en mica in de dode stenen.
Drie kleine vogels levend op de rand van zee en strand houden mij gezelschap aan de branding. De gratie van hun rennen en bewegen, half vliegen over het water, te licht voor zwaartekracht, samen alleen in lucht, nat zand en spiegeling, dat woordloze toebehoren aan elkaar en niemand anders -  opeens zijn ze verdwenen zonder dat ik zag waarheen.  Die eenvoud, dacht ik, is voldoende paradijs, wij drieën zijn het, ik ook eindelijk gestorven en levend had ik het geluk het al te mogen zien. De aarde is niet sterk genoeg om ons te binden, zij klemt zich nog slechts aan mijn voeten vast, maar wind dwingt zand mijn stappen toe te dekken en ik heb niets te doen dan dat ik wacht.
Mijn broer, gij leed  Een einde, waar geen mens van weet.  Vaak ligt gij naast mij, vaag, en ik  Begrijp het slecht, en tast en schrik.   De weg met iepen liep gij langs.  De vogels riepen laat. Iets bangs  Vervolgde ons beiden. Toch wou gij  Alleen gaan door de woestenij.   Wij sliepen deze nacht weer saam.  Uw hart sloeg naast mij. 'k Sprak uw naam  En vroeg, waarheen gij ging.  Het antwoord was:  'Te vreselijk om zich in te verdiepen.  Zie: 't gras  Ligt weder dicht met iepen  Omkringd.' 
Liefst hoor ik het geritsel van kleren als zij opnieuw de vorm aannemen waaruit liefde hen gedurende uren verdreef.  En buiten: de kou die de bakstenen roder maakt, de kinderen dichter bij elkaar doet kruipen.  Liefst hoor ik het geritsel van kleren, als de slaap zich langzaam aan onze ogen onttrekt en de glazen toekijken hoe het licht zich opdringt aan de ramen.  Op zo'n ochtend zal het zijn dat zij, van wie wij de uniformen niet kunnen raden, zullen komen zeggen: jullie gaan mee.
Ik droomde dat ik van je droomde: we zaten op de bank en praatten wat, je droeg de trui die ik die dag gedragen had, je haar was nat van alle regen. Je lijf solide  warm had weer de frisheid van wanneer je in de grienden was geweest en je vertelde feestelijk gewoon dat het daarginds toch anders  bleek, hoe diep de wortels reiken van de eik. En ik  verhaalde van wat ik hierboven  had geleefd, over het groeien van  de hazelaar, ook een bijzonder rijk  spinnenjaar zei ik. Je schaterlachte.
De goudvissen zwemmen honderd rondjes in hun kom. Wij lachen samen wat, een voor een. Aan de muur hangt een kleed van geweven pampagras met vogels in raffiakleuren. Iemand heeft ze ooit horen zingen, maar we zeggen niets. Voor je het weet wonen er woorden in de leegte.
Zoals ik woorden nodig heb had jij jezelf. Je lach zei ik weet van wanten en: laten we samen op weg naar de horizon of zoeken naar bessen of zomaar iets tegenkomen  en dat samen gevonden hebben.  (The sky is the limit, trachtte mijn lach)  En je hand toen ik in het donkerder begon over kou en jij nog warmer en warmere dingen wist en ik  als antwoord rilde.  Later de rest van je lichaam
Tussen de zerken, lezend het verleden Van deze kleine stad, waaruit ik kwam, Waarheen ik telkens wederkeer, vernam Ik achter mij stil wandelende schreden.  Verwonderd zag ik om. Even beneden Het kruis in 't midden draagt een vrouw een vlam. Dit stenen beeld, vlak naast een treurwilgstam, Stond of 't gereed was, op mij toe te treden.  Geen levend mens was daar, maar het geluid, Dat mij bedroog, scheen deze vrouw te wekken En in mijn angst bracht zij de woorden uit: 
Je weet niet wat er is. Je bent gestruikeld In je slaap, een zon heeft je geslagen Om de hoek en je koopt blind een brood, Verdwaalt. De straat gaat met je op de loop.  Een vreemde brengt je thuis, het is je vrouw Die napraat over je begrafenis. Je lag te roken in je kist, zegt zij, En pakt een pan en bakt je dode hart.  Je weet niet wat er is. Je zit al dagen Als een schaduw van je schaduw thuis. De dokter komt, betokkelt je contouren En vindt niets. Je bent het met hem eens.
Het lichaam is een eenzaam ding met plasma, beendermerg en smeer en kleine holtes vol geheim en drie, vier klieren voor plezier.  Het kreeg twee handen voor iets liefs, maar zelfs twee handen zijn alleen gehoorzaam aan het protocol van een of ander kolderdier.  Een koningsvaren heeft nooit last van blinde onderdanigheid, maar halzen willen weerloos zijn,  zij die zo teer geschapen zijn. Een lichaam is een eenzaam ding en niemand wil dat het geneest.
Het staat er nog het huis waar moeder mij na negen maanden dragen heeft gebaard en waar ik in een bedstee sliep m'n broer m'n zus en ik totdat we wisten wat een meisje was. Hij staat er nog de plee waar veertien buren hun behoefte deden. Waar het op warme dagen stonk. Het huis waar vader werd gemeden omdat hij werkloos was en dronk en af en toe de boel aan stukken sloeg waarvan wij niets begrepen. Waarvan wij niets begrepen als hij in bed met dikke tong maar altijd weer verbeten de Internationale zong.  Nu zijn ze oud en wonen in een keurig huis en kijken naar de mensen die nog kunnen lopen. Soms zwijgen zij elkaar in slaap, Ze hebben niets waarop zij mogen hopen. Alleen als ze ontwaken merk je even, de verwondering dat ze nog altijd leven.
Wij hebben een mooi witstenen huis, maar we zijn nooit thuis.  We rijden in mijn houten wagen door de dageraad, langs wat getoverd werd uit zaad in het land dat ik ontgang.  Stop bij een bron: de wielen branden in de zon.  Wil je nog beter zien wat ik met jou begon, dan stappen we in mijn luchtballon.
verdrongen in de tijd     in wankel evenwicht     gaat ze op halve leeftijd naar de psychiater      in wankel evenwicht           haar halve leven was gewijd aan tranen      een tranenregen als een niet te stelpen stroom       en rode vlekken tekenden haar hals     de nek geroest in rust
Wie niet, als wij, in het donkerst Europa van deze eeuw, toen er geen enkele uitkomst meer leek, jong zijn geweest, en hebben liefgehad, zullen nooit beseffen  hoe wij ons klampten aan het klein geluk, een sonnet, een spoortje van weelde, wat druiven in een kristallen coupe, die scheurde bij het overtrekken van bommenwerpers.  We wisten het waarachtig wel, we zagen de dood dagelijks in vele vormen aan. Of we ooit een toekomst zouden hebben werd, gezien onze positie, steeds twijfelachtiger.  Mogelijk was de herfst daarom het verscheurendst: alles ging dood en we hadden nog niet geleefd.
De ladder stijgt omhoog in het azuur en gaat meteen al in het groen verloren. Meikersen in je mond en aan je oren en in de emmer, pluk maar, pluk het uur  en pluk de dag waarop je van tevoren de zon hebt zien verrijzen en rood vuur uitgieten op het groen van de natuur waartoe je nu ook zelf schijnt te behoren.  Het eten is de volgende etappe. Durf ik wel dat kersrode kersenpaar onder dat zwarte springerige haar brutaalweg van het oortje af te happen? Geduld, geduld, het lieve leven roept. Mijn laatste oortje is nog niet versnoept.
Wetend van afscheid  fiets ik met mijn oude lief door de polder. Ik heb hem geleerd dat het Hollandse landschap mooi is. Ik laat hem dus niet met lege handen achter. Hij zal zijn vrienden kunnen vertellen dat hij op vrijdag de zoveelste de enige allochtoon in het bos was en op een zondag in mei de enige bruine man op de fiets in de Hollandse wei
Mijn doodsvijanden heten stof en pluis. Ik ben de gesel van de spinnenwebben. Zie hoe ik keer en ruim en poets en kuis -  De oude spinsels zullen mij niet hebben.  In een aan kant gemaakt en helder huis Kan het bestaan altijd opnieuw beginnen. Mijn broodheer noemt mij - hij is nooit abuis -  'De Mondriaan van haard en tafellinnen.'  Ik had maar weinig schik in zijn fauteuils. Zijn staande schemerlamp werd neonbuis. Ik ben tenslotte bezemkunstenaar.  Ik gaf zijn bed mee aan een scharrelaar -  Zijn dikke, donzen dekens ook. Gezond Maar prachtig zal hij dromen op de grond.
Op zo'n moment barst een hart van onder tot boven. Er valt een stilte uit de lucht. Dat is de tolk van groot verdriet. Niemand ziet de engel die een paar keer langskomt en geduldig knikt. Pas op: een engel bedoelt het goed, maar verder kan zo'n wezen weinig doen.
Obscure selecties van pure projecties:  reflecties, figuren, connecties, structuren,  Daartussen: de rozen die razen  in broze extase van kussen. 
Ik heb twee lange linkerbenen aan elk been een grote linkervoet. Ik ben het type voetballer dat  het buiten het veld het beste doet.  Bij het kiezen van de elftallen, wat door de aanvoerder wordt gedaan, staat één ding onveranderlijk vast: ik zal weer reserve mogen staan. Mijn rol is langs de lijnen lopen tot er iemand uitvalt na een lel. Dus, wordt de wedstrijd sportief gestreden dan loop ik twee helften buiten spel.  Ik volg het duel vanaf de kant
Ik was gaan kijken of het toonde: de stand van de zon, zwaluwen onder de dakgoot.  Moeilijk te zeggen. Al die lege schuren. Overal land  begon dit landschap te zijn en veel daarin wat niet hersteld kan worden.  Niet alleen hierheen gekomen  maar ook ingehaald was ik  een akker naar dit hoofd gedragen om voor die akker te zijn geweest.  Dit liep uit op zand en stenen en ik lag daar tot de regen kwam.  Niemand die zich kan herinneren wat nog opgeraapt kan worden en met zorg gedroogd.
de trein naar het hiernamaals is vertrokken en neemt de laatste van zijn vrienden mee voor hem was er geen plaats in de coupé de wind speelt met zijn grijs geworden lokken  in tranen blijft hij achter op ‘t perron er rest niet meer dan een vertwijfeld staren naar hen die aan ’t loket gelukkig waren hij wuift nog zinloos naar de horizon  de zuster houdt hem warm met jas en das en duwt de rolstoel met beleid naar later naar jaren die geen mens hem zal benijden 
zorgen goed voor zichzelf  vers fruit op tafel  zorgen goed voor de paarden  geen mens tot last  dahlia's en afrikaantjes  in aangeharkte borders   maar ze wonen  onder golfplaten  sinds het kippenhok werd dichtgetimmerd  niet in de caravan  van de gemeente  en ze zwijgen   ze zwijgen   zwijgen
Iemands stem stapt door mijn hoofd, begint te vragen uw schoenen uit. Het is waar dat men hier zo nadert, de dag sluit, het glas van tafel, mij mijn kleren af. Wie ruikt hier zo naar ziekenzalen, bed na bed het lopen van de koffie, belangrijk  kleiner de resten van een sigaret, krulletjes ergens afgevallen, o wee, rusten zacht.  Zo de dunst mogelijke rook, getuite lippen en toch de slappe lach gekregen.
De vaas bleef bewaard sierlijk en versierd, honderden jaren, niet voor de bloemen of het water. De kast niet voor het hout noch voor de inhoud.  De schaal niet voor het fruit en het kasteel niet om in te wonen. Evenmin als er van jou iets  overblijft in deze woorden.
Hij is het zwijgen rechtop de hemel in; de wind, de hitte en regen hieuwen zijn stam en takken, zijn wortels als houten fonteinen wellend uit de bronnen. Alle seizoenen  krijgen kwartier, hij is het opgetaste korte en lange jaar, in de zomer fluistert nog de witte sneeuwjacht in zijn blad en bronzen herfst omarmt stormend zijn schors in de meimaand.  Toen de bleke, felle bliksems kwamen die hun harpoenen plantten in jouw hart en vier takken woedend versplinterden, sapstromen dempten  die opstijgen wilden na de winter, wachtte, grote beuk, achter je de kuil (doodkalm kraken slaapt in het veld) slechts voor jou daar gegraven.
Mijn vaders tronie vult het schilderij een sloot loopt uit zijn pols naar horizon waarop zijn kin rechtstaat een heldere lijn omgeeft zijn kale wezen en de zon nergens zichtbaar natuurlijk plakt hem gauw tussen kleine wolken en het blauw  ik meen hoewel van zorg de verf haast breekt dat er iets vrolijks uit mijn vader spreekt.
leeg de stad vol het land trillend  stilt lucht zonder schaduw schroeiend vlees  als water  vertroebelt leeft de sloot op 
mooi is een kooitje met een kanarie erin  heel mooi ook een kooitje met een parkiet erin  met een merel erin, met een kolibrie erin, een slavink erin, een bos wortelen erin blokjes marmer erin, een glaswater erin  maar het mooist is eigenlijk een kooitje met niets erin.
Voortreffelijke boeken kocht ik. Zij willen graag mijn koop belonen. Maar ongelezen wachten zij, Want steeds verwijlt mijn geest het meest Bij jullie - Schonen.
De stilte als je weg bent. Ik koop bloemen om haar te overstemmen, hoor de stilte, hoor de stilte van de man die de rozen schikt.  De stilte als je weg bent, ik mijn code ingeef, kijk hoe handen van een ander mijn gebaar wikkelen in de stilte van de banktransactie.  De stilte als je weg bent en ik thuis  een lege vaas, die doofstom staat, water geef, en bloemen. De stilte van de bloemen  die niet zingen zolang je weg bent.
onmogelijke belichting. kriskras.   vierkante middeleeuwse overblijfsels  (volgens beschrijving) van een stad,   onder de voet. dalen. meters diep in keihard  verdikt verleden.   achttien zijn wij  - het lampje meegeteld nabij het hangmat   waarlangs de gids met sleutels en ketens  als laatste nu naar beneden klautert.  
Zet stil die klokken. Telefoon eruit. Verbied de honden hun banaal geluid. Sluit de piano's, roep met stille trom de laatste tocht van deze dode om.  Laat een klein vliegtuig boven 't avondrood de witte boodschap krassen: Hij is Dood. Doe crêpepapier om elke duivenkraag en hul de landmacht in het zwart, vandaag.  Hij was mijn Noord, mijn Zuid, mijn West en Oost, hij was al mijn verdriet en al mijn troost, mijn nacht, mijn middag, mijn gesprek, mijn lied, voor altijd, dacht ik. Maar zo was het niet.  Laat in de sterren kortsluiting ontstaan, maak ook de zon onklaar. Begraaf de maan. Giet leeg die oceaan en kap het woud: niets deugt meer, nu hij niet meer van mij houdt.   Vertaling door Willem Wilmink
(Naar het Portugees)  Kindje, slaap maar, kindje, 't was ook zo warm deze dag. In de schemer zit nu een kleine egel met zijn mooie stekels eenzaam in het gras.  Het gras wacht op regen. Geen takje beweegt er. Luister naar de merel, hoog op ons dak.  Avond vol verlangen. De maan maakt zich klaar voor de nacht. In de avondschemer komt strakjes onze egel nog een egel tegen, liefkoost haar vacht.  Van ver wordt de merel antwoord gegeven. Morgen komt de regen waar het gras op wacht.  Kindje, slaap maar, kindje, in de avondschemer. Hebt al slaap gekregen. Slaap maar mijn schat.
(melodie: ‘Sì dolce è’l tormento’ Claudio Monteverdi)   De mistige morgen verhult het gezicht  De grauwgrijze nevels verstrooien het licht  Je staart naar het water  Het zinloos geklater  Is zonder gewicht  Niets komt bij je binnen  Niets prikkelt je zinnen  Het venster is dicht   Je vragen en wensen zijn wijd als de zee  Maar golven vol duisternis sleuren je mee  En breken je dromen  In kolkende stromen  Verdronken idee  En toch wil je vechten  De strijd gaan beslechten  Niet bang en gedwee   Het eeuwige vragen van wat je misdreef  Je falen te groot voor de maat van de zeef  Je wil niet meer horen  Van kaf of van koren  Van recht of van scheef  Je wil je bevrijden  Van dwang en van lijden  En voelen: ik leef   Je schouders niet langer gebukt onder leed  Niet langer meer zeggen hoe zeer het je speet  Dat alle ellende  Die jij hier ooit kende  Je adem afsneed  En machteloos maakte  En veel te diep raakte  Het leven is wreed   Nu ben je verdwenen op zoek naar een licht  Waarop je in wanhoop je hoop hebt gericht  Een sprong uit het leven  Dat jou niets kon geven  Je bent nu gezwicht 
De aarde danst op haar wolken met het geroezemoes van de middenstand Ultragolven bereiken mij niet meer ook niet die van het erbarmen.  Kan een gedicht denken? In welke zin? De aarde is er voor het koesteren van klei, voor het boetseren van gedachten Kijk in mijn ogen! Blijf niet wachten en verachten!  Door louter makelij Kan de dichter zijn vel redden.  Het vers zwelt, bloeit, spat
De kameel heet wel het schip van de woestijn, daar kan ieder over meepraten die op zo'n beest gezeten heeft. Je zit hoog op een stoel als het ware, je gaat wel heen en weer, maar je voelt je daarbij op je gemak, terwijl in de diepte de kop van het beest  gelijkmatig naar voren glijdt als de boeg van een roeiboot, met schokjes.
wat de ochtend bracht haalde de middag weg, verliezend zich weldra in blauwbestoven nacht, wij zoeken al het moois bij elkaar en laten de rest, de boel draait lelijk door, wij vegen onze voeten, graaien met handen vol gaten  wat de nacht niet haalde; alleen in het voorbijgaan zich tonend: een vlaag de ochtend, een lichtspel de middag een doek over de kop een droom, wie slaapt wordt vroeg of laat wakker als een ander (met kleurige veren beplakt of begroeid, de oren gespitst)  springt uit de varens wuivend te voorschijn; elke ochtend begint weer van voren (ruggelings valt herinnering binnen) wij kijken liever niet achterom, een ruis de eerste uren wat vloeit de vroege dag, wat morgen ook gebracht wordt, de avond haalt het in
Als ik het woord brood lees hoe snel ga ik dan van de eerste naar  de tweede o?  En als ik het schrijf?
Door albast blinkt de zon. De velden schijnen  Ons tegen met dezelfde gele glans,  Die ook op ’t hardblauw vlak aan de balans  Der schaatsen ontschampt in bestoven lijnen.  Het kruis der armen, ’t overstag der voeten,  De losse haren onder mutsenvacht: Alles biedt de weerstand tegen ’t ontmoeten, Dat wij zo lang vermeden, overmacht,  Een korte tijd maar op de noordervijvers
Het is tijd, we gaan op reis We verzamelen ons, we zijn met velen Vraag niet waarom, waarheen, hoe lang We volgen een innerlijke drang  Vleugel aan vleugel schrijven wij luid gakkend in gelijke vlucht de laatste letters van het alfabet in de grijze novemberlucht
Ik verblind je met mijn buitenkant.
Elke maand is de maan vol en even groot en rond. Maan, moeder der idee, het ding onkenbaar. Vol is zij het voorbeeld van cirkel, onaantastbaar gaf zij ons te denken, schiep de rechte lijn. Een appel is nooit zo rond, te eetbaar daarenboven.
Onze gesprekken werden langzaam onze vragen beantwoordden we met kijken naar de langzame wereld om ons heen  de dorpen en landerijen in de diepte de vogels bijna verdwijnend in de hemel  we gingen zitten kijken naar deze prachtige onverschilligheid van de wereld naar de overbodigheid van onze vragen
Steeds weer komt boven zij verdrinkt in een droom. Aan haar navelstreng onder water een steen. Aan de oever met een liefde die geen kinderen wil een man die niet helpt. Die lacht. Die mijn gezicht heeft  Je vertelt het, je ogen vertellen het, je wimpers vechten tegen opkomend tij. Ik koud en klein als een kiezel, nooit groter vijand van hem met mijn gezicht in jouw droom  die steeds bovenkomt, mij onderduwt Blijven verdrinken, blijven lachen terwijl ik niet lach. De steen malend  Geluidloos lied dat zinkt in mijn hoofd Blijven roepen onder water zonder dat er ochtend kwam
Schitterende groene ogen glinsterend ros haar perzik fluwelen huid rijke ronde borsten venusberg vurig rood
Tussen vijf en zeven 's avonds Als er niets gebeurt, Dan klimt het kwik in alle zieken En leren de kinderen vloeken. Ze smijten al zingend en scheldend de melk Van tafel, ze steken stampvoetend Hun honger omhoog als hun dierbaarste speeltje 's Avonds tussen vijf en zeven Als er niets gebeurt.  Dan laten de mensen hun lichamen zakken In treinen en keukens, in kroegen En ook in gedachten, ze heffen hun armen Ten hemel en houden hun slechte papieren Tegen het licht, en tussen hun handen Spannen de rollende koppen zich op, Soldaten en branden rennen van links Naar rechts, en kranten en tranen Zijn niet meer uit elkaar te houden  's Avonds tussen vijf en zeven Als er niets gebeurt, hier In mijn stamcafé De Stille Regen. Inmiddels wordt alles omzichtig En zwijgend naar buiten gedragen, De vleugel en de zwartgevlekte kater, De strenge fluiten en het tafelzilver, De staande klok en ook de dovende luchter En in gelakte kisten pa en ma.
Onder de lamp aan tafel  zwijgend eten wij: onze handen  als witte vlekken komen en gaan;  onze beringde vingers achteloos  met het vertrouwde brood spelend.  Geen vreugde niets ongewoons  is er in de klank van onze  messen en vorken.   En natuurlijk weten wij niets  van het geluk van reizigers  in een avondtrein. 
speels pak ik weer de hand aan van de toekomst     omdat het morgen is, omdat het regent en      omdat ik graag de rest vergeten wil  de vingers in de oren en de ogen sluiten     de oren volgestopt met proppen was       een zieke schaduw van mezelf zal zich vertonen    het dennenbos is bruin en niet meer groen  de zon gaat nog mooi onder ‘net een plaatje’    maar de bescherming van de ozon is verdwenen     de kernwapens zitten verborgen in de grond      ook zonder zonnebril aan ieders oog onttrokken   
'moet je voelen hoe koel die bloemen zijn' zei ik en ik legde je hand op al dat kroelende roze  'terwijl pioen zo'n gloeiend woord is' zei jij  ik bloosde
Here, zonder naam en zonder gezicht  Zie vanuit den hoge  Op uw droeve eenhoorn neer  Die danig hunkert naar uw licht,   Die sierlijk door de wouden dwaalt  Maar bladeren geen voedsel vindt,  die voor de poort der doden draalt,  Allen bladeren op uw wind.   Here, zonder handen zonder stem  Snij de lichtlans van zijn voorhoofd  En vang hem in uw stalen klem  Voor de wereld hem de glans ontrooft,   Lok hem langs de stapsteen sterven,  Niet als anderen domweg gedoofd  Maar rein, vrij van bederven  Langs de kruisweg waar hij in gelooft. 
Het juliet heftig, een zon morst vlokkig zijn licht in de korf van je schoot.  Het fruit moet nog meuken het land moet nog zwellen, het meurt er  naar moer, naar zaad en naar drab. Omhoog valt een blauwvoet.  Van liefde krijgen we vleugels en van verlangen het lef om op te stijgen.  We wolken boven het land te meeuwig om teugels te vieren.
Men maakt een dier dood in de nacht; iets kleins en wilds wordt in de struiken omgebracht.  Omdat hij stemmen hoorde, dacht hij dat het volstond als men geloofde;  maar even later huilt verschrikking in een gracht.  Men heeft je niets beloofd bij de geboorte; maar overlast, het roken en het drinken tot in de ochtend, de volle maan die van de lucht afglijdt  en scherven in je armen -   je hebt die dingen zelf bedacht, verwacht dus ook maar geen erbarmen.
Dertig jaar sinds zijn ouders verdwenen en niet meer terugkwamen.  Vanochtend toen het tochtte en hij een deur meende te horen kraken  verwelkomde hij ze zacht; ze waren nu lang genoeg weggeweest.
De horizon is de taal, de taal die ik word geacht te delen met het verminkte kind, met de jongeling die soldaat geworden is en zo fier op zijn laarzen, met de grijsaard met zijn gescheurde darmen in zijn armen.  Het regent fosfor en sirenes  De stemmen van mijn land meestal in de televisie. Moordzuchtige families. Misdadig gezang.  En alom de bloedslurpende goden
Het zomert en wie wil er ook van wolken weten: Katwijk of Griekenland, levenden en doden op een vaas getekend of in licht geschreven dat wij foto noemen, en overal altijd een rei gevormd door jonge meisjes die verlegen verlangen naar hun balspelende antipoden. Mijn moeder ergens in het midden, een van hen. En ik, een man die uit twee mensen moet bestaan, heb het gevoel dat ik fataal aanwezig ben in lendenen, een oogopslag, mijn achternaam misschien. Denk ik daarom, decennia later, dat het schip in de verte naar een ander  Amerika zou varen, verondersteld dat die stijve platonische rook weer gewoon weg kon drijven aan de einder van dit blinde, amoureuze continent? Of dat er hoog boven het territoriale water een donder rolt, die in de droge werkelijkheid onweer aankondigt? Maar ik wil hier schrijven over mijn moeder, die hoed op haar verstand en haar Helleense huid, nog dunner dan de rok van de gewapende neutraliteit -  er is een groot gebeuren dat de dag bederft wanneer ze haar gezicht nu niet verbrandt. 'Over de zeventig heb je het altijd koud.' Is er een werkwoord dat haar warmte vasthoudt? Schijn, zon. Wees een genadig apollinisch licht en maak mijn kleine moeder, melkwit tegen de vliegtuigloze horizon, tot een mythisch wezen op een mythische kust, onkwetsbaar voor regen en de enorme details waarover de krant bericht: Hitler staat voor Polen, Xerxes doet Thermopylae. Ze lacht. Het is in heel Europa eind augustus en de trein die ze vanavond in haar bed hoort vervoert niets van betekenis. Maar geen woord of mijn vader, al heeft hij haar nog nooit gekust, is in het boze oosten, dat naast mijn moeder ligt. Ik open haar ogen. Angst glipt door de zwarte poort van de pupillen naar binnen, er smeulen resten van een droom met overal vuur. As haar gezicht  als zij zich omdraait naar het wolkeloze westen.
Om meer te doen dan louter liggen staren om vat te krijgen op dit tijdsgewricht leg ik wat woorden vast in een gedicht als poging om de onlust te verklaren  maar leven in een vers stuit op bezwaren vandaar dat ik mij anderszins verplicht en mee zal trekken met het wijkend licht tot in de eeuw die dichters mocht ervaren  een eeuw waarin blank marmer boud zou stoeien met de bronzen gloed van de Romantiek en rechters een poëet zouden verfoeien 
De slaapwagen was de einder. Een gunst van de nacht. Tot en met de tekening in het fluweel had Gropius bedacht. Leder, geslepen spiegels en de luxe hierin een zinsnede te verbeelden.  Hij hoort zich nog zeggen: Daarna reizen wij af naar Virginia of Californië. Tijd genoeg. Zolang straten en pleinen de namen van schilders en schrijvers dragen.  Belachelijk klein was de landkaart in de serre waarin thee werd gedronken en het groen van Canada het won van de zon.  Een gunst van de dag. Nooit had hij zulke  mooie muziek op het perron van Treblinka verwacht.
Ze was niet jaloers er klonk geen geschreeuw nimmer werd zij door slavinnen vervangen en nooit heeft om haar een man zich verhangen - Romeinse kopie naar Grieks origineel  ze stamt uit 't midden van de vijfde eeuw doch niet zou haar hart naar liefde verlangen zoals zij daar staat
In de herhaling van klankloze dagen de woorden verwezen verweesd  blijft slechts het haperen van de stem echo's van verwarring erosie van het zwijgen.  Pogend je afwezigheid te bezweren zal ik vergeten klanken op het spoor komen verlaten woorden opnemen  met mijn mond ze helen met mijn hand  voor hun kleine gestalten een pleegouder zoeken in de nooddruft van wit papier.
Zij is 's zomers een bewaarplaats van oud zonlicht en een plek waar  vrijgezellen samenscholen. Meestal leeg en onverlicht is zij de rest  van het jaar een verticale doodskist die slechten-ter-been- droog houdt  en af en toe schreeuwt iemand in haar binnenste een monoloog omdat  hij de verbinding niet vertrouwt. Maar meestal leeg en altijd onverlicht  kent zij dan toch haar moment van vrolijkheid.  Soms gaat de telefoon maar onbekommerd over:  er wordt getoverd in die onbemande cel.
Je probeerde de man van vroeger te bereiken. Je schreef brieven naar adressen waar hij zou wonen.  Je voerde gesprekken in een scheef geparkeerde auto. Je wachtte op antwoorden die niet kwamen.  Hij bleef gesloten als een rots, volhardend in zijn volharding, buitenkant met alleen buitenkant.  Hij was een slot dat niet meegaf. Een buitenstaander voor het raam. Een man in de vorm van een man.  De man van vroeger liet je niet los, ook al schudde je aan zijn jas tot al zijn sleutels waren gevallen.
in haar was ik geborgen en breidde ik mij uit en werd ik steeds kompleter en rijpte ik als fruit  en ik voeten, handen en reuk en stem en wil totdat ik met een gil geboren werd en banden  die ons verbonden hielden en die ik niet meer ken, gebroken werden met een slag, een donderslag.  o moeder, die mij baarde, die haar vermoeide schoot gelaten openvouwde u draag ik op mijn dood.
Het is al gebeurd dat ik 's nachts in bed even licht heb gemaakt om mij even te zien. (Ik durf zelfs pas ontvangen brieven ongeopend posten, om nogmaals de bestemmeling te zijn.)  Ik denk dat ik mezelf uit het zicht heb verloren en halvelings zoek ben geraakt in het ergens. Want elke dag vind ik het steeds maar vreemder mij te betrappen op aanwezigheid.  Echt, het gebeurt soms dat ik mij 's morgens in de spiegel aanstaar als een vreemdeling van wie ik mij niet meer herinner waar ik hem vroeger heb ontmoet.  Tot het mij invalt dat ik hem daags tevoren in die andere spiegel heb gezien. (Of dit nu iets te maken heeft met sterven, durf ik niet te zeggen. Als ik mij zie vraag ik het hem.)
Wat als het raam zich gesloten opent voor de kamer, je ligt in bed, de stad is in jou aan het verdwalen, bang trek  je deze grens toe als een rits tevergeefs: het onaardse zingen van de trams voert je mee, licht weerkaatst in de kanalen  en scheurt je als een brug tussen twee oevers vandaan, hier heb je me ontmoet  enkel om in jou te sterven:  als in een donker woud staat een gids wakend in je bloed
De aarde had niet groter hoeven worden dan een zandbak. En alles kwam goed omdat vader het zei. Het venster op de wereld was gewoon zwartwit en de wereld kwam tot ons over twee bedaarde kanalen. Op die avonden sneeuwde het zachtwarm ook buiten de beeldbuis. De gordijnen lieten geen ongerechtigheid door. Wanneer ik uit dromen opsnikte het is niet eerlijk dat iedereen doodgaat streek moeder die zwarigheid uit mijn hoofd. In ons dorp tufte een melkkar rond die gezondheid bracht aan alle deuren. De dagen werden niet merkbaar korter.
Onder de pompelmoezen maan Op de oude schommel Als op een droom van vroeger  Scharnieren knarsen Krekels zwijgen Onkruid Schiet uit het droge zand omhoog  Zaden zijn verdord van de hitte Lelies bloeien niet verder Algen vertroebelen de vijver  Je bent er niet  Er is brood en wijn Je bent er niet  Pompelmoezen maan Fruit en wijn Dompelpomp Soezende deken Slaap
Toen radio's nog bakken waren  kon je op hun dashboard reizen,  kon je naar verlichte steden.  Al die steden, mooi op rijtjes,  kwamen door de kamer kraken,  bazelden met blikken bakkes  en bedoelden te bedoelen.  En wij hoorden, met de oren  bloot getrokken door een knipje,  mannenklanken zonder hoofden.  Kruissteekhandwerk broeide  op de stoelen onder ons.   Buiten, links en rechts een hoek om,  bij een standbeeld van drie palen  die op dunne doden leken  stonden mensen met gezichten.  Grote mensen huilden, buiten,  en ze mochten niet bewegen,  omdat niemand nog mocht zwichten.  Ook de tijd mocht niet bewegen.  Iedereen op heel de wereld,  heel de wereld van het dashboard  deed zijn mond dicht, maar de vogels,  wisten die veel, floten door.   Benen die verdwenen waren,  kon dat van het zwichten komen?  Werden die alvast begraven,  wachtend op wat verder leefde  en er later bij kwam liggen?  Doden, daaraan moest je denken,  maar ik kende nog geen doden  en we hadden zelf geen dieren.  Alle mensen droegen namen,  in het hoofd gegrifte namen,  n ht hfd ggrfte nmn.  Iedereen viel bijna om.   Wat ze aan elkaar begingen,  zweeg in dingen, alledaagse,  soms beschilderd en soms nuttig,  rond wat niet meer blijven zou.   Nieuw moet alles, nieuw en  nieuw en aan gebouwen  in de steden hangen rimpelloze  vrouwen, navels als de   ingang van een groeve, hun  gezichten, gaaf gewonnen uit een  menigte van stipjes, smuilend  om wat wij behoeven. 
Een ding gestand doen is jezelf beliegen. Van een pop, een beeld, een torso luidt de saaie waarheid dat ze dood zijn. Al wat meer lijkt is verguldsel uit de smidse  van je ogen en verfraaiing door je geest vol kinderleugens. Maar soms -  het duurt niet lang, je moet jezelf verschalken - maak je geen onderscheid  meer tussen schijngestalten en het ware beeld. IK wordt de ander,  poppen krijgen lichaamswarmte, torso's worden vormen van herinnering. Schijn is de kleurrijkste waarheid -  even daar te zijn is heerlijk.
kijk maar, er wordt geleefd zoals er wordt gegeten in deze kamer ruikt het naar bananen  de bezoekers laten zich op sleeptouw nemen door verzinsels, de bewoners komen niet meer bij van het lachen  geschiedenis vermengt zich met geklets, bloemrijke verhalen die ware gebeurtenissen/lotgevallen aan het oog onttrekken  of de verteller weet dat-ie liegt kun je niet zien ook hij is een vel papier dat steeds weer dichtgroeit  zoals de slaper gaat slapen om weer deel te worden van de duisternis, met de klok mee
de geleerde  is in het huwelijk getreden  met een koperen vrouw   want die hybride verhouding  wil hij proefondervindelijk leven  teneinde de geldigheid   van zijn eigen doctrine te bewijzen,  dat er slechts een gradueel  verschil bestaat tussen zogenaamd levende en zogenaamd  dode materie.   maar na amper één week van samenwonen  daar staat zij al, de koperen echtgenote  van onze geleerde, te oxyderen op een sokkel  te midden het grasperk vóór zijn huis   en telkens hij daar nu voorbij komt  kan de gefnuikte vorser het niet laten  haar toe te voegen: jij,  jij begreep ook niet veel  
Voor het raam zit ik gespannen op de post te wachten, tweemaal daags, tot nu toe tevergeefs. Maar ik weet dat er tot nu toe ook altijd reactie kwam.  Bij mijn schoongeschreven brief en kleurentekening van hond op voetbalschoenen, een poedel met gekrulde kuif in oranjewitteblauwe shirtbroekkousen, heb ik een ongebruikte zegel (postfris heet dat onder spaarders) voor antwoord ingesloten.  Daar komt hij aan, de Post, zijn zomeruniform lichtgroen, de uitpuilende tas met? zonder? schuin voor zijn buik. Geklepper van de brievenbus ... mijn hart bonst en ik loop zo langzaam mogelijk naar de gang. Op de deurmat ligt intrigerend wit een envelop — ik zie mijn naam, geen afzender erop, maar dat doen Beroemde Voetballers nooit.  Hij schrijft schuin, zoals de meesten, en ook mooi regelmatig. De h in mijn naam heeft hij gelukkig niet vergeten. Haarscherp ritst het vouwbeen  — woord van mijn vader — de bovenkant open en ik herken inderdaad Abe Lenstra.  Op de glanzende foto, formaat ansichtkaart, kijkt hij stuurs onder zijn lok vandaan mij aan, armen over elkaar. Rechts beneden, schuin omhoog staat zijn handtekening. prachtig strak, de inkt zo zwart dat het wel gedrukt lijkt. Natuurlijk is dat niet waar, of zou hij misschien toch ...  Met mijn wijsvinger strijk ik heel even over de lus van de L waarin de liggende A is verslingerd — ik schrik. Terwijl ik zie wat ik doe, voelt mijn hand opeens klam, ik trek een veeg langs zijn naam die hij zelf heeft gezet.  Zijn beeld is mistig, de inkt nog meer vervaagd als ik, heel voorzichtig met betraande blik, vier hoekjes aan zijn foto schuif en hem bij de andere Nederlands Elftal Spelers in mijn album plak.  Abe, ongenaakbaar, maar toen blijvend door mij aangeraakt. 
Ik wil niet meer, ik wil niet meer! Ik wil geen handjes geven! Ik wil niet zeggen elke keer: Jawel mevrouw, jawel meneer... nee, nooit meer in m'n leven! Ik hou m'n handen op m'n rug en ik zeg lekker niks terug!   Ik wil geen vieze havermout, ik wil geen tandjes poetsen! Ik wil lekker knoeien met het zout, ik wil niet aardig zijn, maar stout en van de leuning roetsen en schipbreuk spelen in de teil en ik wil spugen op het zeil!   En heel hard stampen in een plas en dan m'n tong uitsteken en morsen op m'n nieuwe jas en ik wil overmorgen pas weer met twee woorden spreken! En ik wil alles wat niet mag, de hele dag, de hele dag!  En ik wil op de kanapee met hele vuile schoenen en ik wil aldoor gillen: nee! En ik wil met de melkboer mee en dan het paardje zoenen. En dat is alles wat ik wil en als ze kwaad zijn, zeg ik: Bil!
Hoe werd ik begonnen die nacht? In welke schuwe, onzegbare woorden? Of sliep zij, schoof in haar slaap zijn hand op de tast? Het was zomer,  met open ramen. Zij hoorden het erf, het gerucht van de hond, het donker gestamp van onrustige paarden. Lagen zij naakt, het dek weggeschopt, speelde hij tot zij duizelig werd en heel zacht? Of lagen zij in hun schaamte te zweten, enkel ontbloot van geslacht tot geslacht? Kwam ik uit liefde?  Of door een godsdienst bedacht?
We reden een uur lang door het doolhof van de Botlek, langs kokende ketels, hoge hijskranen  en donkere sissende pijpen.   En ergens, tussen al dat grauwe  grijs zagen we een kleine ronde buis  flonkeren die op ons netvlies bleef  branden en niet verdween.   Opeens schoot het door me heen: de Botlek is ons zenuwstelsel en die rode buis de hersenstam waardoor alles leeft en beweegt   en ik werd bang want even een piepklein scheurtje en ik ruik  de geur van jodium en het zweet  van de somber kijkende zuster.   Zwijgend reden we naar huis
Zo zwart is geen huis Dat ik er niet in kan wonen Mijn handen niet langs de muren kan strekken  Zo wit is geen morgen Dat ik er niet in ontwaak Als in een bed  Zo waak en woon ik in dit huis Dat tussen nacht en morgen staat  En wandel op zenuwvelden En tast met mijn 10 vingernagels In elk gelaten lijf dat nadert  Terwijl ik kuise woorden zeg als: Regen en wind appel en brood Dik en donker bloed der vrouwen 
Ze moesten inderdaad gaan, ik had het gezien aan hun gezichten die langzaam veranderden van die van kinderen in die van vrienden, van die van vroeger in die van nu.  En gevoeld en geroken als ze me kusten, een huid en een haar die niet meer voor mij waren bedoeld, niet zoals vroeger, toen we de tijd nog hadden.  Er was in ons huis een wereld van verlangen, geluk, pijn en verdriet gegroeid, in hun kamers waarin ze verzamelden wat ze mee zouden nemen, hun herinneringen.  Nu ze weg zijn kijk ik uit hun ramen en zie precies dat zelfde uitzicht, precies die zelfde wereld van twintig jaar her, toen ik hier kwam wonen.
Ze kan haar sluitspier nauwelijks beheersen als hij met moordend mes haar weekheid binnendringt. En dat het toch nog zingt in haar van zij de uitverkorene, de mooiste en dat ze zich dan opent en geen weerstand bieden kan.  zo open, zo gesloten als een oester want hij kent haar niet. Hij laat zich ook niet kennen, viert alleen zijn wellust bot. Och god, wat is één oester. Wie koestert er een oester. Hij lust haar rauw, hij zuigt haar leeg, hij gooit haar weg.
Tegen het klankbord van de nacht bewegen nog uw woorden. Al wat gij hebt gezegd is blijven leven in akkoorden,
De zee spoelt verhalen aan, het land maakt ze: je hebt het zeker wel in de krant gelezen van die man  die heeft zijn vrouw hij kwam altijd dronken thuis en toen is zij weggelopen  ze werkte als kapster en hij wist ze kwam om zeven uur uit haar werk en toen heeft hij haar  hij wou zijn eigen ook maar dat is niet gelukt want hij ligt in het ziekenhuis verlamd.
Dat ik van je hou, dat wil ik dan ook wel eens schrijven, nu je dat zo vraagt. Want ik hou van je en niet eens zo zelden, gezien de vierduizend dagen en nachten.  Dat het lijkt of je nauwelijks ouder geworden bent, dat je soms nog ver weg kijkt als was je verliefd, dat je handen nog mooi zijn, verder zou ik toch niet willen gaan.
Zoals je soms een kamer ingaat, niet weet waarvoor, en dan terug moet langs het spoor van je bedoeling, zoals je zonder tasten snel iets uit de kast pakt en pas als je het hebt, weet wat het was, zoals je soms een pakje ergens heen brengt en, bij het weggaan, steeds weer denkt, schrikt, dat je te licht bent, zoals je je, wachtend, minutenlang hevig verlieft in elk nieuw mens maar toch het meeste wachtend bent, zoals je weet: ik ken het hier, maar niet waar het om ging en je een geur te binnen schiet bij wijze van herinnering, zoals je weet bij wie je op alert en bij wie niet, bij wie je kan gaan liggen, zo, denk ik, denken dieren, kennen dieren de weg.
Zoals een vrouw, die overloopt van melk en liefde, haar linkerhand naar een kussen brengt, in die gedachte wil ik afscheid nemen.  overschouwend, nog één enkele keer, uitsluitend zachte gewassen. niet het lichaam, de asse.
Liefst hult zich de hals van een dansende vrouw in hagelwit zwanenbont (indien geen boa van struis  of constrictor voorhanden).  Niet dat de arm van de man ontoereikend zou zijn in de kou, maar zie: wie wil dansen, doet dat niet op molières.  Het sneeuwt in Rusland van  negentienhonderdentoen: zwaanziek slingert zich eentje een zwanennek om de hals. De lenige stola wil meer.  ‘Goed, ga je gang en bedek mij.’  Daar hield zij twee schoentjes  aan over: de kracht van Castor en Pollux gevat in kuikentjesleer. Hoog tilden die haar van de grond: Anna Pavlova, Leda Renata. 
Mij aan de regels houden zonder mij aan de regels te houden door daarheen te gaan waar de regels niet meer van toepassing zijn. Ik zou mij ook daar aan de regels kunnen houden door ze toe te passen op wat van grote afstand kan lijken op waar de regels over gaan Maar waarom zou ik dat doen, om iemand die mij van grote afstand ziet niet in de war te brengen? Achter vanochtend maakt de ochtend zich klaar wanneer de regels alles zijn wat ik heb.
Een hondje rent over de kade. Het moet een Portugees hondje zijn, Dat daar over de kade rent, Heen en terug en onzichtbaar, terwijl het kwispelt Met zijn kleine bruine staart. Onzichtbaar rent het hondje, Onzichtbaar schiet het onder kranen door. Dan springt het mee met een vorkheftruck, Dan trippelt het langs containers die wachten In het zilveren licht van de zon. Dan blaft het hondje. Het blaft tegen een man die staat te kijken, Die ziet dat de verte aan het vertrekken is, Dat de verte zich traag maar zeker verwijdert, Dat de armen van de verte de kade loslaten En verdwijnen in het rimpelloze water.  Maar het hondje op de kade blaft onhoorbaar. De man draait zich om en loopt ergens heen.
Openbaar aanklager heropent na jaren de zaak  tegen vermeende moordenaars met nieuw materiaal:   het aanhoudend warme weer, de mogelijke klimatologische  veranderingen, duizelingwekkende luchtopnames   van Vietnam, de oprechte twijfels achteraf en spijtbetuiging  van een bommenwerperpiloot, seismografische metingen,   olie- en gasboringen, militaire oefeningen met sonars  en scheepvaartverkeer, het lawaai onder water...
Onderaards krioelen, gericht op sjouwen van immense korrels zand, rotsblokken,  mieren, bladluizen, honderdpoten. Dit is de tweeledigheid der schepping,  op en om, vervolgens op en nogmaals om. Zandberg, zanddal, stoffelijkkheid migreert.  Onder en boven lopen, woeker, woeker, op het karkas van arme geelkuifkaketoe.
Als men terugkomt is men een ander denkt men terwijl men het huis sluit het licht ingepakt de zomer verzegelt het tuinhek prijst om zijn ijzer  deze slak op de drempel zal er nog zijn de ijskast zal blaffen de hitte blaten de hond zal zuchten en zijn sterven hervatten als men terugkomt denkt men
Het laatste woord trok op zoek naar het voorlaatste en vond het niet. Toen trok het laatste woord op zoek naar het eerste dat net naar het laatste onderweg was. Het eerste en het laatste woord trokken zwijgend verder, arm in arm. Zij waren eenzaam, misten iets, maar wat? Waren verliefd, maar wisten niet op wat. Alle woorden die tussen hen kwamen? Een verhaal? Ja. Ja, dat. 
Het willen van dood de dood zo groot treedt binnen laat zich zien van alle kanten showt een dikke kont en spierballen, een hoog, hoog voorhoofd
Hij stierf niet zo bijzonder, heel gewoon. We maakten nog een paar mislukte grappen waarna ik zei dat ik weer op moest stappen, en ’s nachts om vijf uur ging de telefoon.  Hij was aan ’t einde zo ontzettend licht nadat zijn bij elkaar gerookte kanker hem uitgedund had, elke week wat slanker. Maar zwaarte meet men niet aan het gewicht.  Dat meet men aan de indruk die beklijft,	 de grote les: het weten dat men schrijft om daarmee wat we voelen te verklanken. 
Wie zal de nacht in strikken binden? Je naam heb ik nog niet vergeten, maar op het zachte weefgetouw geweven, zoals een roos bloeit in de wind. Ik heb je naam goed opgeschreven en aan een wit papier gehangen waar kinderen mee spelen kunnen, zodat je naam in hun verlangen bewaard zal blijven voor de wind. De slanke dansen van verdriet heb ik 's nachts op het plein gedanst, de zee, de sterren en het strand zijn weggegleden uit mijn hand. Maar dansend heb ik onbezonnen je naam geroepen tot de muren, totdat de huizen binnenst buiten schaterlachten van verdriet. Terwijl ik in mijn dorpen liep, heb ik gevraagd om de beminden: waar kan men oude namen vinden? Wie kent de naam die mij verliet? Wie deelt de droom die in mij sliep en zak het hart in bloemen winden? 
Ik kijk liever naar de maan dan naar de mens. De mens, ik word er zó moe van. Dat roepende, smekende, lachende, verlangende, niet wetende, willen wetende ik hou van jou zeggende, of denkende, op schoenen of op eelt lopende, van de een naar de ander rennende, met sieraden en muziek beklede mens. Ik kijk liever naar de maan die altijd hetzelfde is: onverschillig. trouw.  De maan heeft geen woorden nodig om te zeggen:  ik ben er en morgennacht ben ik er weer  Misschien zit er een wolk voor, misschien zie je me niet omdat je binnen bent, omdat je binnen naar dwaze liedjes ligt te luisteren of omdat er tranen voor je ogen zitten, tranen omdat je denkt dat je alleen bent, maar je bent niet alleen, want ik ben er, en gisteren was ik er ook, en morgen ben ik er weer.
Zwanger van water ontdoen grauwgetande flarden zich van hun neerwaarts ijlende last  in hunkering de aarde te zogen, landschappen van stromende beken in mistige waas op glas, grijze lappen worden ijler waar blauw tevoorschijn komt, uit diffuus licht
Wetende en toch steeds weer verbaasd dat het vertrek van de trein die naast je staat je stilstaand rijden doet.  Dat uit het fototoestel dat de vader achterliet, hoe hard de grimas ook een lach betracht, geen vogeltje vliegt.  Dat het verwijderen van een tegel, jaren geleden in de tuin gelegd, toont hoeveel leven zich aan het oog onttrekt. 
Wanneer je soms iets naars beleeft Je mag niet uitgaan door de regen Of slaande ruzie hebt gekregen Met iemand waar je veel om geeft  Als speelgoed door een mankement Niet meer zo leuk is als tevoren Je kwartje ergens is verloren Kortom, als je verdrietig bent  Dan komt de vogel met een lied Je hoort hem maar je ziet hem niet En als hij voor je heeft gezongen Dan vliegt hij weg met jouw verdriet  Zolang er kinderen bestaan Is hij ze altijd komen troosten In Doesburg of in 't Verre Oosten Of waar hij ook naar toe moest gaan  De vogel is in al die tijd Nog nooit beschreven of geschilderd Is hij beeldschoon of erg verwilderd? Daarover heerst onzekerheid  In elk geval, hij meent het goed Hoewel door alles wat hij doet Je kans hebt da je noodgedwongen Een tijdje op hem wachten moet  Dan komt de vogel met een lied Je hoort hem, maar je ziet hem niet En als hij voor je heeft gezongen Dan vliegt hij weg met jouw verdriet.
Hield jij ooit mijn hand vast? Niet bij dokter of tandarts, maar wie weet in een museum of kerk, wees je op de stigmata, wonden die anderen later door een wonder kregen  Op je voet een zwarte vlek die niet verdoofd kan als op een opgegeven boom, een vlek op de maan, een nietsziend oog. De arts grijpt een mes en ik je hand Het oog opent zich tot op het bot, jij blikt stil terug  De dood vlucht voor bloed, de arts snijdt in wat de wond opvreet. Onze kennis is gebaseerd op dingen die hetzelfde zijn, niet op wat anders is  De dag erop heeft mijn moeder op dezelfde plek opeens een wond. Maar zij heeft haar hoop gevestigd op de toekomst, jij en ik geloven in ons ongeloof
's Namiddags zagen we haar staan aan de drukke hemel, boven de helle daken: verdwaald, lauw en flets had de maan, het dient gezegd, toen allerminst iets van een baken.  Misplaatst als een kikker op een racefiets, een smeltende, vale, in een dof laken gewikkelde bol kaas, hinkend naar niets via zenit en nadir, geenszins blakend.  En later, bij nacht, ging het van kwaad naar erger met haar. Ze verdronk gewoonweg. Het licht van straatlantaarns nam haar de maat,  straalvliegtuigen schitterden dat het geen naam meer had, en zelfs het als altijd lege raam aan de overkant scheen heller dan haar ver gezicht. 
goeden nacht mandarijn uw gouden mantel werd vandaag gebracht en ook de blauwe van uw schoonzoon en de witte van uw jongste dochter  het papaverveld is voor de helft omgeploegd de witte hond heeft eindelijk wat gegeten rijst en pindaboter, maar hij wacht nog op de naam die hij zal dragen  in kwangsi heeft het zwaar geregend er was een hevig onweer en daarna heeft het zwaar en lang geregend 
Sneuvelland is de uitgelezen bestemming om triest te zijn en de melancholie te koesteren, om je onder te dompelen in een roes van intens verdriet om wat de wereld je aandoet waar je de debacles van de mensheid betreurt en rouwt om alles wat ooit ten grave is gedragen. Ja Sneuvelland, beste lezer, daar likt de ongelukkige zijn of haar wonden en werkt er aan herstel
ik leg mijn handen op het water, voor jou bega ik sneeuw,  die naderhand gevlogen, snijdt tot op de huid, de riem van wind, aangetrokken  en smal het bed van slakken, de natte voeten onderin,  de lucht die warm en zwart, vol van ijzer, aanbreekt -   als - weleer.
Hazenschedel. Zonder oren. Tot het bot teruggebrachte waakzaamheid. Onvindbaar verstopt aan een slootkant.  Herinneringetje van zilver. Kristallen druppel hemel. Logeerliefde. In het zwembad van mijn pink gegleden.  Eeuwen ongezien onder het tuinpad: munr.Zeelandia. 1872. Luctorleeuw. Verloren bij een weddenschap.  Lorgnet. Messing. ovale glazen, in schildpadkoker nagelaten trots. Op school gestolen uit mijn regenjas.  Teloorgegaan bezit - verbrijzeld en  verbrand; verrot, geplet, verdwenen -  is wat mij blijft, mijn kostbaar eigendom.
Hoeveel manieren van dichten  kent de wereld, of hoe weinig maar: superieur ingenieurswerk met woorden, de kosmisch bewogen gevoelige snaar, de inktvraat van het onttoverd citaat of schaarse woorden in een wit ravijn.  Men kan ook met minder omhaal. van de taal een werkplaats maken, verzen hup in haken hangen, kloppen aan ritme en vijlen aan klank, iets fluiten tegen verzwegen pijn, zo nu en dan gelukkig zijn.
Mijn moederke, ik kan het niet verkroppen  dat gij gekromd, verdroogd zijt en versleten,  zoals een pop waarin een hart zou kloppen,  door 't volk bij 't heengaan in een huis vergeten.  Ik zie uw knoken door uw kaken steken  en diep uw ogen in het hoofd gedrongen.  En ik ben gans ontroerd en kan niet spreken,  wanneer gij zegt 'kom zit aan tafel jongen'.  Ik hoor u 's avonds aan de muren vragen  of gij de vensters wel hebt toegesloten.  Gij kunt de mist niet uit uw hersens jagen. Uw lied is uit, gij kreunt de laatste noten.  Daar in de verte wordt een put gegraven;  ik hoor zo goed het ploffen van de kluiten.  En achter 't huis zie ik een schimme draven:  hij staat waarachtig reeds op haar te fluiten.  - Kom in, Mijnheer, ik stel u voor aan Moeder.  - Vrees niets, kindlief, al heeft hij naakte benen:  hij is een vriend, een goede vriend, een broeder:  hij is niet ruw, hij wandelt op de tenen.  Tot weerziens dan. Ik kom vannacht of morgen.  Gij kunt gerust een onze-vader lezen,  en zet uw muts wat recht. Hij zal wel zorgen  dat gij geen kou vat en tevree zult wezen.
Mijn beter ik en ik streden erop of eronder Mijn beter ik bezweek nu ben ik, goddank, zonder
vaker kan mijn fiets mijn handen aan het stuur niet missen dan dat ik met jou hand in hand loop tijdens schemeringen en we beiden verbonden zijn door de kortste ketting  hoe vaak zou mijn wijsvinger op een lichtknop hebben gedrukt? dagelijks worden talrijke handelingen verricht door het mechaniek der ledematen terwijl onze gedachten elders zijn  handen, vingers en voeten soms is er zelfs het gebruik van de neus - wanneer het lichaam zwaar bepakt is en handen tassen dragen -  om een deurbel in te drukken  soms hangt er een sleutelbos tussen je tanden en is je mond een brievenbus waaruit een witte brief vlagt
het woord zal uitgaan in de nachten  en zoeken naar de bedelaar  die gister  nog niet wist  dat in zijn  zieke hand een  roestige pen het vuur  op verre bergen zou doen branden
Je weigert de strijd waar ik meester in ben: in holle wegen, in struikgewas besluipen, bespringen, met onbesliste uitslag. Op open terrein daag je me uit, overwint gemakkelijk en rust naast me uit in vol vertrouwen.
Vlieger, vlieger, rode vlieger, voor wie ga je op de vlucht? Verder, verder altijd verder door de blauwe zomerlucht.  Hoger ga je dan de vogels, hoger dan die vliegmachien, hoger dan de hoogste wolken tot geen mens je meer kan zien.  'k Wou dat iemand mij eens even op kon laten aan een touw, om daar boven rond te zweven en te schommelen naast jou.  Maar ik heb helaas geen vleugels en geen jas van rood papier waar je in omhoog kunt vliegen. Ach, daarom blijf ik maar hier.
Hij was een Nederlander  en hij hielp een Engels piloot. De Gestapo nam hem gevangen en veroordeelde hem ter dood.  Hij had een vrome moeder en heette Joris de Heus, Het bloed sloeg door zijn lichaam als het bloed van een watergeus.  Hij zat vijf weken gevangen in een cel aan het Haagse Veer Bij luchten, iedere morgen, liep hij met mij op en neer.  Wij zagen naar de wolken die kwamen van over Westmaas. Het heeft ons niet geholpen, wolken zijn week, helaas.  Hij had zijn geloof verloren en deed er niet meer aan. Maar in die laatste weken  is veel door hem heen gegaan.  Hij hield veel van zijn moeder maar zei bitter "neen" tegen God. Hij kon de dood niet aanvaarden en lag overhoop met zijn lot.  Maar op een van de laatste dagen bleef Joris voor mij staan, zag mij, die zijn vriend was geworden, zo vreemd en wonderlijk aan  "Ik heb mijn kop gebogen,  al heeft het veel gekost. Nu ben ik ", zei hij bewogen "door Jezus Christus verlost".  "Maar als ik tegen de muur sta, houd ik mijn kop recht in de zon. Ik ben niet bang voor den dood meer, Nu ik het leven won".  "Vertrouwend zal ik lopen, mijn hart en leven bien. Nooit zullen die lammelingen een traan in mijn ogen zien"  Dat zei hij de laatste morgen Ik zag mijn vriend nooit meer.  Dit waren zijn laatste woorden die allerlaatste keer.  Hij was een Nederlander
Geronnen over mij en buitenshuis mij ingesponnen, bloedgeile zon die nodig moet. De man de vrouw en het tonggruis dat ons verstommen doet. Bij het zwembad zoekt   een rug afkoeling. Dat blauw moet jou te binnen zijn gevallen; je armen tillen het oppervlak. Het water een krater onder de gloed. Ik zie jouw buiging   over de rand. Ongemoeid zoek je waar de handdoek is gelaten. Op rafelende huid likken de doornen van het licht. Loom druipt het fruit, de hitte veegt  de vloer met ons aan. Jouw schouder, jouw oog, dat donkeren van een watervlek op tafel. Mijn hand, maar iets dat me weerhoudt. Er is een stralen   dat tussen ons in gaat staan. 
De moed der wanhoop hoor een verlept horloge dat zelf - ten einde raad - zijn raderen op gang tracht te brengen zie een drenkeling die paart met een kaaiman een levenslange dwangarbeider uit Cayenne die voor zijn oude dag spaart  De moed der wanhoop hoor de moeilijke lach naar de gezichten van Mars zie
Maar ik heb het gisteren al gedaan ik heb de glans in de glazen gelaten ik heb het bestek weer eens opgewreven ik heb gezegd wat er lekker zou worden ik heb mijn handen gewassen gewassen ik heb mijn handen gewassen ik heb etiketten gelezen, ik ken ze, ik heb me verzet tegen oorlog want dat het gedaan moest zijn ja, met die onzin, gehoopt heb ik ook en wel dat het een  aard had, geschikt en geschoven.  Jij bent. Iets koekt al aan.
Lief, ik zit aan de oever van de Taag te zingen. Het is hier vrij goed toeven. Alsof de meeste dingen niet meer hoeven. Althans niet meer vandaag. Wel verga ik hier van de schrik, o, vraag me niet waarvoor, voor het riet langs de stroom of voor de gemelijke geest van El Greco. Wat doe ik hier? Ik eet boekweit en af en toe een varkensnier. Mijn Spaans verdriet raak ik voorlopig niet  in jou of in een boek kwijt.
Ik heb vannacht met u gewandeld in de dove lanen van de slaap, en nu het morgen is geworden is er niets veranderd, dan dat die twee, die in den nacht tesaam
Soms, als een distel door dik asfalt, barst er een regel poëzie de taal van mensen in.  Zo werd de Dapperstraat een plek van hoge adel en duurt de Mei al meer dan honderd jaar.  Zo wijs ik soms mijn kleine zoon des avonds op een fonkelend verschijnsel en roep: O Venus, felle star.  Hij corrigeert mij wel, maar geeft het later toch misschien weer door. Het lijkt zo'n magere troost,  te bedenken dat lang na je dood een jonge vrouw een woord van jou nog op de tong kan nemen.  Het is ook wel een weelderig genoegen, niet geheel dood te hoeven.
Jawel mijnheer, ik wil een republiek!  Iets wat ik deel met échte democraten  Weg met die halvegare koningskliek  Al die Oranje-Nassau-staatspiraten  Waarvan je nooit wist waar hun handen zaten:  Hun jachtlust gold de vrouwen en het zwijn   (Uit paarzucht, denk maar niet dat ze die aten)  Daarom mijnheer, ben ik republikein!  Je krijgt van heel die clan toch een koliek!  Neem Bernhard, ooit de trots van zijn soldaten  Als één woord hem niet paste is het ‘chic’  Hij heeft een stroom van bastaards nagelaten  En ook zijn graaizucht liep zó in de gaten  Dat ieder ander zwaar gestraft zou zijn:  Maar hij moest slechts in burger door de straten  Daarom mijnheer, ben ik republikein!  De hele bende is ook zwaar mystiek  De een staat zwevend met een boom te praten  De ander met een rare UFO-freak  Of met de vreemdste aardstraalkastfanaten  Je vraagt je af, zijn dit wel echt primaten  Je vindt iets met zo’n protoplasmabrein  Zelfs in geen berggehucht in de Karpaten  Daarom mijnheer, ben ik republikein!  O god, ik raak hiervan in alle staten!  Mijn bloed kookt woest van woede en venijn  Een goed excuus voor drank en opiaten:  Daarom mijnheer, ben ik republikein!    (Met dank aan Anton van Duinkerken)   ------------------------------------------------------------------------
Zonder hond zonder kat zonder fiets loop ik alleen naar zee. Ik groet een oude man en zijn hond antwoordt: ‘Hij is doof’.  Ik loop door en groet een hond. Zijn baas antwoordt:  ‘Hij houdt niet van vreemden.’  Ik blijf lopen en zie een fiets een vrouw leiden. Ik ren en zie een hond die zijn baas uitlaat. Ik wandel en zie een hond fietsen.  Ik kijk door een raam, misschien zie ik iemand, maar ik zie alleen een kat naar me kijken die roept: ‘Wat een wereld!’  Ik doe mijn ogen dicht en ga verder. O, wat moeilijk om in Harlingen te wonen zonder hond zonder kat zonder fiets.
'O denkt men er zo over!' zei het jongetje dat de wet van Newton gelezen had  en hij steeg als een leeuwerik in de dampige najaarshemel en geen sterveling op aarde heeft hem ooit nog teruggezien 
Kijk hier, zijn bed. Te vies om aan te raken.  Die stank van bloed. Dat bloeddoordrenkte laken. Een triest gezicht. - Maar wie had ooit gedacht dat 't oud karkas nog zoveel bloed zou maken?
Het kerkhof van een getto. Stenen. Stenen. Gezichten die niet zeggen wat ze menen.  Hangende handen. Lusteloze voeten. Ze waden door een eeuwig puin. Ze moeten.  Maar op een zolderkamer gaan ze leven. Vertellen. Menselijk bewegen. Even.  Ze worden vogels, fladderen en wiegen. Tot aan 't plafond. Dan weifelen ze. Liegen.  Schrompelen samen, vallen en verkillen. Lichamen die niet leven wat ze willen.
Pa was éérste Paasdag jarig, en de twééde Paasdag Ma; Daardoor was 't die Paasdag Ma's dag, Schoon 't ook Paasdag was voor Pa. Pa's feest was dus dubbel Paasfeest, En ziet, Ma's feest dat was Paas; ('k Meen: op Ma's feest was het Paasfeest, Want Ma's feest valt niet op Pa's.) En ik weet nog goed wat Pa zei, toen Ma's kip een Paasei lei: Pa zei: 't Paasei is niet pa's ei! Ma zei: Paasei is van mij. Pa zei: Ma zei dus, dat Ma's ei Paasei was, maar niet voor Pa; Ma zei: Ma's ei is Ma's Paasei en Pa's ei is óók van Ma.  
Vandaag is alles klein. Niets groots     mag erin. God heeft de stoppen losgedraaid.     Een beduimelde vrede op de aarde losgelaten.      Enkel wat zonderlingen veel te vroeg op pad.     Diep voorovergebogen duwen zij tegen de leegte     in de straat, tegen de vragen die hen kwellen.      Hij?...Wanneer dan wel?...Deze.     Geen andere vragen. Het is de naam     die opnieuw verwarring sticht.     De ware toedracht blijft verborgen.      Boven hun hoofden heeft de wind de wolken     weggemaaid. Ook de engelen moeten staan     vandaag. In eindeloze rijen. Duwend     en zwetend in hun jacht op de laatste     restjes: hamsterwoede voor de dag van morgen.
Zuster Immaculata die al vier en dertig jaar verlamde oude mensen wast, in bed verschoont, en eten voert, zal nooit haar naam vermeld zien. Maar elke ongewassen aap die met een bord: dat hij
Kinderen mogen van hem spelen op de begraafplaats naast zijn huis  of mogen daar stil zijn en bloemen neerleggen op de graven  en mogen de volgende dag op school zeggen: 'Luister, gisteren legde ik bloemen neer op het graf van je oma.'  Huis bij de rivier. Vissen in de rivier.
De avond heeft niets lieflijks in dit land; het licht vergloeit als in ontstoken ogen, de lucht weegt grauw en bitter als nat zand op bomen, in de Noordenwind gebogen.  ’t Cholerisch bruisen in de naakte kruinen vervult nachtlang, naargeestig en alom de schemering en in verkleurde tuinen waart regen, ijzig, als een ziekte om.  En ik, geslachtenlang hiermee verbonden, toch tot geen vereenzelviging in staat, ga langzaam aan die somberheid te gronde en aan een pijn, waarvoor geen naam bestaat.
Bij het houden van haar lichaam, vast als een kind dat aandacht vraagt, maar dan zwijgend, moeizaam lachend, zie ik hoe een leven langzaam uiteenvalt  tot stof, tot zand, door mijn vingers, als water in een rivier die rondgaat, eerst ondergronds, dan omhoog over land naar zee, het strand nu stil en rood.  Zij traant, ik troost. Met gesloten ogen kijkt ze door mij heen, grijpt een hand en schuift als een ring de herinnering  om mijn hart. Een geest verdampt, stolt en neemt genoegen met een ander lichaam, tijdelijk, tot ook ik verwaai.
Ze wandelen heel gemoedelijk voorbij, hun seizoen is een apart seizoen. Ze hebben geen behoefte aan een wandelstok, ze gaan met een reserve aan kracht begonnen in de de winters van hun jeugd.  En als ze stilstaan om naar iets te kijken staan ze zonder beven stil; de zon maakt van hun oude, montere, blote benen iets bijzonders als een pose op een plein vol licht.  Maar mooier nog zijn hun gepolitoerde knieën of de glaswol op hun kuiten. Zo worden ze bekeken door bewonderaars die anoniem blijven terwijl ze zelf met mildheid naar de dingen kijken, naar de groene bomen en de witte klok  die beter loopt dan zij en iets vertelt over hun afgezaagde tijd; zij kennen hem van buiten.
Ik lees een boek, ik schrijf een brief, Ik kom bij jou, wij praten. Die dingen zijn mij even lief; Ik kan ze ook wel laten.  Het voorjaar buiten is altijd zoel, Maar niet dat wilde wonder Toen ik weg wou gaan, alleen en koel; Nu kan ik ook wel zonder.  Ik meende aan 't strand te zijn geboren, Mijn huis te hebben in het duin. Dat alles is al lang verloren, Nu voer ik meeuwen in mijn tuin.
Ik heb je terugkeer uit de tijd met zoveel ongeduld verbeid, met zoveel stelligheid bezworen, dat als er voor dit rijk gemis in wat ik schrijf geen plaats meer is ook ik niet voortkan als tevoren.  Wanneer ik ons van het geloof dat mij in leven houdt beroof, kan niets je aan de dood ontwringen: je bent een handvol woelig stof, een schep bedorven aarde, - of je bent de zin van alle dingen.  Alleen wat soms in een gedicht bestaat aan wankel evenwicht kan het behoud zijn van ons beiden, kan maken dat van woord tot woord ik jou, jij mij nog toebehoort, tot onze parallellen snijden.
Zo kwijt als dood mag je niet gaan. Hoe ruim ik op, als ik niet eens kan bellen, vragen of je onze foto nog wel wil? Dan blijft het eeuwig stil in huis en ben je niet eens weg, maar dood. Nee, als ik je verlies, dan hoop ik dat ik op mijn zakken sla, een poosje zoek en dan ineens bedenk dat jij allang gevonden bent door wie je liever ziet. Dan zal ik kunnen rusten. Anders niet.
Wij zagen op het smalle wandelpad  Hoe 's morgens rond uw huis de bomen waren  Aaneengeschaard als wilden zij bewaren  In stilte's koelte een heimelijke schat,  Tot op het eerste kraaien van de hanen  De wind zacht heensloop uit zijn nacht-asyl:  Een zwerver langs de weg, en wie 't beviel  Zich over 't land een eigen weg te banen.   't Gerinkel van een emmer op uw erf  Deed alle dingen leven, ver in 't ronde:  Seringengeur woei los uit de gezonde  Tros-volle struiken, en het speels gezwerf  Van uchtends wind plaagde de bomen wakker;  Een vogel wies zijn veren in een plas;  Dan sloeg een hond aan: op de zandweg was  De huifbedekte wagen van de bakker.   Zomer en zon bewogen om u heen  De dag voorzichtig als een zwaar te beuren  Bloemkorf, die vol van landelijke kleuren  Iederen keer welriekender verscheen  En lomer scheidde, tot de blaren geelden,  De wegen ritselden onder uw voet:  Hoe was bij haard en lamp dan de avond goed,  Als vrienden van uw brood en wildbraad deelden.   In 't nat seizoen en bijna nachtlijk uur,  Als 't fietspad blank stond van de zware regen,  Kwaamt gij met de petrolie-lamp ons tegen  En preest dit landverblijf; uw waterkuur;  Een verre hond begon verstoord te bassen,  Maar vluchtte voor de regen op zijn huid;  De grendel op de deur was 't laatst geluid,  Slaapkamerlicht viel glanzend in de plassen.
praat met mij en doe dat honderduit, vertel me zwijgend waarover een leven gaat hoeveel tederheid er nodig is en adem gulzig tot het eind  spreek dit lichaam zonder een spoor van schroom, spreek het, spel het volledig uit laat me duizelen breng me in totale ademnood geef je  eindelijk helemaal bloot
Je leerde kijken ogen mond gezicht  Je leerde spelen doosje open dicht  Je leerde lopen lampje  knopje  licht  Je leerde lezen
Lieve Ari Wees niet bang  De wereld is rond en dat istie al lang  De mensen zijn goed De mensen zijn slecht  Maar ze gaan allen dezelfde weg  Hoe langer je leeft hoe korter het duurt  Je komt uit het water en gaat door het vuur  Daarom lieve Ari Wees niet bang  De wereld draait rond en dat doettie nog lang
Zullen we nou nog gaan vissen of niet. Kijk de hengels, allemaal gisteren voor je gekocht alle twintig, je kwam niet en ik kon je nergens vinden.  Dus dit is het aas het zoetste zingen en fluiten en daar staat de picknickmand vol met zelfrijzend verschiet en hier heb je eersteklas stof waarmee ik je aankleed,  wil je het. Of toch liever niet nee ik ga al blijf rustig hier bij de graten schubben en staarten. Verteer maar ik breng je nog wat
Mathilde trok achter de kat aan. Geduldig wachtte hij op iedere hoek. Gloednieuw klonken de klinkers onder de driewieler van Mathilde.  Ze reed de Proefsteen uit vertrouwde straat met de verbanden die we huizen noemen, dreef van haar kamertje vandaan.  Onafgebroken verschilde ze van de Mathilde in het kamertje: ze rekt haar genen, volgt haar gids.  Hij is bekwaam, zit wijd in zijn geur verdraagt verkeer. Hij waagt, is niettemin voorzichtig tot op het schichtige. Hij likt de stenen.
Het was een lentedag, de vogels floten, de bloesem bloeide met een zoete geur. Aan bomen was een fris, jong groen ontsproten, een prille lentezon gaf alles kleur.  Daar stond opeens een hondje aan mijn voeten, een pluizig, vrolijk diertje, nog heel klein. Het kwispelde, als om mij te begroeten, en had een vriend’lijk baasje aan de lijn.  Toen overkwam mij plots een vreemde drang: ik gaf het beestje zó ’n harde schop dat het daardoor haast dubbel werd geplooid. 
Met aandacht hebben we onze stoel geplaatst. Twee stoelen. Er was geadverteerd: hier uitzicht op het niets. En inderdaad: blauwogig en breedzwijgend glimpte het ons toe. Niets. We wisten er niks over te zeggen.  Voor en om het niets: een hek. Pas op! zegt het hek. Niet passeren, niet proberen aan te raken. Alleen zitten, kijken. Straks breekt het uit.  Ondertussen gefluister. Van meer en minder en nog minder, bijna niets, ook voor mij. Ook voor ons. 'Zei je wat?' vroeg ik. 'Nee,'zei jij.
De beweging die het was, laat deze zonder veel angst nu zijn opgeheven of veranderd. En laat de zwarte raaf of kraai of welke vorm de dood ook voor vogels aanneemt, snel zijn werk hebben gedaan, zoals tenslotte wij ook hopen, dat onze dood zal zijn.
Ik kreeg een hotelkamer met openslaande deuren. Zesde verdieping. Jij, al anderhalf jaar dood, zat tegenover mij. Ochtend.  Een zeer lange neger bracht ons ontbijt, hij glimlachte. Tussen ons in schikte ik kopjes en messen. Ik schoof een croissant  op je bordje, hier, dat vind je lekker, kletste ik. Gaan we naar warenhuizen, paleizen of gewoon zitten bij de vijver? Ik dacht  aan de zon op je schouders, nu, gave huid. goud, en je haar, ongekamd nog, welke kleur in dit licht - ik keek op. De lucht  was van lood boven de daken, golfde grijs de kamer in en vrat broodmand confitures boter benen je stem en je handen.  Weer niet gelukt. Ik sloot de deuren. Naar beneden, snel, een dag was begonnen.
De maan zucht het is onmogelijk door de wolk door de menigte heen het Vondelpark te verlichten  Ik heb haar stralend gezien en toch verloren boven het park mystiek licht  en weer teruggevonden boven het Sarphatipark mijn muze boven mijn park
Rijkdom is leegte op glanzende tegels armoede dozen vol halfvolle potten rijk een veranda met uitzicht op niets arm een balkon met gereedschap en fietsen weelde is niets te hoeven bewaren armoede reddert van winter naar winter rijkdom is stilte, en stil achter stilte armoede haast.  En zo genoten zij dag en nacht van wit en van stilte en water en glad de stenen en het mos dat daar lag.
de trap ben ik  in 't midden opgegaan om je te zoeken zogenaamd je schilderijen te zien  tussen de pilaren loop ik van zaal naar zaal langs witte wanden reliefs van het heden -  je vloeren en deuren onzichtbaar wit lopen scheef van opgeslagen verleden.  mijn handen voelen de bloemen tussen 't steen je ademende muren en ik zoek de deur naar het einde van voor het begin  mijn hand op de klink weet niet wat te doen mijn hart slaat alles over met mijn ogen dicht draai ik mij langzaam om  vloeren worden golvend gras ik ben een vreemde in mijn eigen tuin ruïne van wat eens was.
Ik ben de Don. Waar is mijn witte hoed?  Zadel mijn paard. Geef me wijn.  Laat de boeren kreperen. Gesel de knecht.  Ik ben de Don.
Enkel verdriet is van de ziel het wezen. Een zelfde eenzaamheid sluit allen in. De grootste liefde heeft geen andre zin dan in elkanders oog het leed te lezen. Gelijk het was in 's werelds oerbegin,
Ze ligt met een landschap van een man in bed. Hij is enorm en zij heeft nooit voor bergbeklimmer gestudeerd.  Verkleind tot een verliefde kleuter klautert ze rond: tong in zijn oor, spitse vingers in zijn maag, verder omlaag -   ze hoort niets. Een landschap praat niet. Hooguit gromt het zachtjes, liggend op de rug, zichzelf, waardig.
Macht loopt altijd naar eigen afgrond  macht lacht nooit maar ontbloot de tanden  je weet heel goed  dat macht blind is  hoe komt ze dan toch  aan die bebloede handen
Weinig zachtzinnig zoals deze lentedag in de luwte van het bos als een woesteling tekeergaat: mijn ziel  zich snijdt aan het breekbare, messcherpe groen van jong blad, door tomeloze vogeldrift word overmand en vertrappeld,  binnenstebuiten gekeerd door de goddelijke geur van kamperfoelie, gekraakt en schoongeschraapt  door de weerloze zachtheid van dit uit koude dromen ontwaakte landschap. Door de mangel gehaald, verhakkeld,  als een voor mezelf onbekend man ben ik blij als ik 's avonds nog mijn  eigen huis herken en binnenga.
De  voetstappen  die ik achterlaat zijn bezit van de grond.  Mijn leven is van het verleden.  Mijn woord is in de monden van anderen.  Ik  ben niet.  Ik was.  Zo is het met alle dingen.
Op het bed een koffer met open mond, vol verlangen naar de reis en angst voor de bestemming. Alles wat ik erin stop met er straks weer uit, alsof wat nu nog komt nooit zal zijn geweest.  Hij ziet het zinloze en smeekt me om het half gelezen boek, de tandenborstel nog in zijn verpakking, een laatste maal  ruiken aan die opgevouwen trui in een hoek van de kamer, voor eeuwig op slot.  Na mijn dood iemand die hem vindt en denkt wat jammer toch, ging net op reis.  Hij kantelt van het lachen om die dwaze gedachte.
de brug zien en hem wegdenken   aan de overkant een wuivende vriend   zonder telefoon  zonder adres   weg als je je omdraait   buigen het water  zien en weg denken   dan vissen nummeren  en opbergen   niet de vriend vergeten  maar meenemen  en begraven   diep in het zand   je door een ander laten dragen   nieuwe vriend kiezen  bruggetje bedenken  
Ze liep de oorlog uit tot er geen oorlog meer was.  Hij draait nog weleens haar stem  haalt een verdwaalde schouder op drijft een lach de woestijn in slaat de traan dood die meezong.
Het stille hart van wervelwinden in dit glas water, Nederland, waar ik mij steeds terug moet vinden naast dagtoerist en demonstrant.  Bestaat dit echt of zijn wij spoken, figuren dansend hand in hand, gedurig in koud vuur ontstoken door woorden van dor zand?  Ga maar bij dichter, boeren kijken: hun taal, hun grond, vast in de hand. Hier blijft de werkelijkheid ontwijken -  net naast de rand.  Toch zoemt en trilt het hier van krachten,  huist hier het hart (meer dan 't verstand) van wat ik grijnzend hoog blijf achten: mijn land.
Ik doe niet veel, 'k breng de dagen door met punten slijpen. 'k Weet van vóór nauw'lijks dat ik van achteren leef noch wat voor zin of nut het heeft.  Als 't puntje goed is, zet ik hier of daar een krul op het papier, O, 'k schaam mij wel eens: uit mijn hand kwam nooit iets nuttigs voor dit land!  Soms, onder 't slijpen groeit de wens actief te zijn, een actiemens.  Maar zie ik dan, op 't Journaal, dat hol gesjouw, dat leeg kabaal,  dan denk ik weer op de rand van 't bed: vandaag één krul te veel gezet.
Geef mij je wellust, ik wil mijn ontij vieren, Vergruis de steen waarop ik stoot. Krauw mij tot regen, vervloek mijn tranen, Omhels mij met jouw primitiefste leed.  Want beeld op beeld bega ik mijn sterven, Uit alle tijden roepen mij jouw woorden aan. Ik wil jouw naam niet in herinnering dragen. Niet dag na nacht mij in jouw vlees herhalen.  Jou wil ik niet tot grafschrift maken, Jij bent mij meer dan deelbaarheid.
precies op het moment dat hij besloot de brief te gaan posten viel er een brief door de bus, geheel gelijk aan de brief die hij wilde posten, hij was zelf echter de afzender niet en toch was het zijn handschrift of was hij toch zelf de afzender?  precies op het moment dat hij besloot de beide brieven te gaan posten, werd er gebeld en overhandigde een  postbode twee brieven die geheel gelijk waren aan de brieven die hij wilde posten, hij vroeg zich af wie de afzender was en hij zag in de spiegel acht brieven liggen allen door hemzelf verzonden terwijl hij er toch maar vier dacht te bezitten  precies op het moment dat hij ze alle twaalf wilde gaan posten, werd er gebeld en overhandigde een gebaarde man hem 24 spiegeltjes, even groot en even wit als de brieven, echter niet vierkant maar rond, echter toch van dezelfde vorm, waarna de 288 brieven zeshoekig werden en de kamer draaide, draaide
's Winters vechten we cactussen om (uit speelse verveling en bij verbod op tegenstand): volgens overlevering levensgevaarlijk, maar onder begeleiding een belevenis. In het voorjaar denken we niet aan vechten. En sinds de planten uit hun wortels springen van de doogte 's zomers, heeft een karpersimulator de smaak van de bedroefde vissen  doen vergeten. Een enkeling van ons klaagt na de schrale bonenmaaltijd in het najaar zachtjes met zijn kont. Maar zolang we nog bonen hebben hoeven we niet te klagen.
Twee parels aan een glooiing saamgegleden, Zo lagen in omstrengeling van leden, Op een rustbed van gloeiend karmijn, Twee meisjes in verinnigd samenzijn; Een als de een zich teder overboog, Rees teerder nog de ander naar omhoog, En als twee zwanen tot elkaar gegleden, Omsnoerden zij elkaar de bleke leden …  En als twee zwanen, een bleek zusterpaar, Bewegend licht, bevoeren zij elkaar, Beheerst, in een stil vloeispel, in een vlijen En als met zachte zwemvliezen de dijen Wegwentelende, enkel vrezend om
De dichtkunst beoefenen is met de grootst mogelijke zorgvuldigheid constateren dat bijvoorbeeld in de vroege morgen de lijsterbessen duizenden tranen dragen als een tekening uit de kindertijd zo rood en zo veel. 
Op zijn hoofd heeft hij ongeveer 100.000 haren. Zijn bloedvaten zijn 20.000 meter lang en er stroomt 6 liter bloed door. Hij beschikt over 750 spieren en 222 botten. In zijn lichaam zit genoeg fosfor om 60.000 lucifers mee te maken, vet voor 50 kaarsjes, ijzer voor 10 duim- spijkers en 20 volle lepels keukenzout. Naast sporen goud en zilver bevat hij voorts voldoende glycerine om 15 kilo springstof van te maken. Totaalwaarde anno 1969 van Mr.X, volgens de amerikaanse biochemicus Donald Forman: f 12,67 (Sinds zijn jeugd ruim 9 gulden in waarde gestegen) Toch zal er, aldus de Volkskrant, eerst een forse goudader in zijn lichaam ontdekt moeten worden voordat er wat minder lichtzinnig met zijn leven zal worden omgesprongen.  P.S. De conclusie van de Volkskrant is onjuist: Wanneer er een forse goudader in zijn lichaam ontdekt zou worden, zou zijn leven geen ogenblik veilig zijn.
Van rechts zwommen veertig vissen deze  monden binnen, hunkerende kelen  even zoveel maal betast, gorgelden gulzig   als afvoerputjes doen. Loom de lichamen  in een crème van saffraan, dobberende  plekken in de zomer. Vergeten het visbestek.   Amuse-gueule. Wij wentelden om, in bouillon  van grijze garnalen maakten wij er honderd  tachtig graden van, spoelden aan.   Onze zinnen begonnen te brabbelen, wij wisten  ons boven, noch onder of van opzij, boter  zacht de canapé en peterselie   rondom zogen wij met kleine geluidjes,  slikten van achter hoge ruggen tot  wij niet meer konden. Herkauwden het dierbare,   hielden onze platte buiken vast.  Entrée. Een schim beproeft zijn rijk,  ik de snoekbaars die door appelketchup   lauw de cantharel passeert, gestoofd  het lichaam, en mij meevoert met zijn broed.  Ik proef natuurlijk jou, weersta mij niet   als ik je toebereid, je omsla, aantrek.  Kleine garnaal, lispelde jij, dit gaat  niet gaan, je wordt te glad, ik kook je, pel   je uit, deze rouw siert ons niet.  Pièce. Wij werden gerookt in lucht,  in as gegaard, in aarde bewaard.   In dagen van het zilte oesterwater  schroeiden onze rauwe monden aan     elkaar. Thans roep ik u aan. Tien oesters  slechts. Visser, laat mij gaan. 
Krijg ik de sleutel tot de tijd te pakken? word ik een door zwaartekracht krom gebogen straal op reis naar het ultieme wormgat, een zwart gat waarin ik word gezogen en aan de andere kant weer uitkom als licht dat in rechte lijn beweegt? grijpt er een verblindende schijn in mij plaats die mij inziet, mij encyclopedisch openbaart tot ik zonneklaar een bijzon word? ga ik als een  zwarte stip zwerven in het toonveld van toeval? word ik een eeuwige spiegeling in dood later? een oneindig afdraaiende ring van herinneringen? een longitudinale trilling? een uitstrijkje vlakte? vloei ik op het niets als inkt op ongegomd papier?
Nu maak ik eens van een getal gewag 'Dat wordt vervelend', zegt u bij uzelf Of maakt het u misschien wat zenuwachtig?  't Is tweemaal vierenveertig, acht maal elf... Komaan, u bent de rekenkunst toch machtig? Of kom er een machientje aan te pas?  Het is - jawel, u weet het - achtentachtig U had al zo'n idee dat dat het was Zo blijkt weer wat goed onderwijs vermag  Dus achtentachtig is waarom het gaat Lees door: ik ben nog lang niet uitgepraat.
Ze is welkom, stiefmoeder, koningin. In het vuur hangen koperen schoenen met hoge hakken: om te eren of te wreken, ze weet het niet zeker. Ze ziet de andere gasten grijnzen, zelfs haar eigen koning, en tot overmaat van belediging grijnst hij iets milder. Nu vergaat haar trotse schoonheid. Hard gevochten, toch verloren. Ze doet de roodgloeiende schoenen aan haar voeten en ze danst, danst, danst met alles wat ze heeft, met gloeiende schoenen blijft ze dansen alsof ze sneeuw wil vertrappen. Haar zwartgeblakerde voeten verraden haar, weigeren hun hitte te verdragen, weigeren haar te dragen, moeilijker en moeilijker danst de koningin met alle waardigheid die ze kan verbeelden. Haar voeten branden, haar kokende bloed stroomt uit de schoenen over de vloer. Nog nooit was ze zo akelig mooi.
Steeds strakker trok hij zijn cirkels om ons. Hij was nooit ver. Nooit ver genoeg dat wij ons buiten waagden zonder christendom. Van Heere Heere zingend liepen wij door zijn jachtgebied, keken niet op of om. Naderend tot zijn water voelden wij zijn ogen die de sterren konden doven.  Later toen hij niet meer van je zijde week en zelf een hart bezat waarin het spoken kon, roep hij om ons door het plafond, zocht vrede in onze dunne kelen vol ongeloof.
Hij had een motor en wist er alles van en ik hielp hem zoals een kind dat kan ('t is jaren terug). En zo van lieverlee werd hij een echte vriend al was hij groot mens en was ik nog een kind (dat vergeet ik niet vlug). Ik werd vertroeteld, geknuffeld en verwend zoals alleen iemand die je goed kent ('t is jaren terug). Ik had het fijn bij hem en was op mijn gemak en ik begreep niet wat daar voor kwaads in stak (dat vergeet ik niet vlug). Hoe hij dan zei met zijn grappige gezicht hoe hij dan praatte, net als een gedicht: Jossie, lief Jossie, klein Jossie, goed Jossie goed lijf Jossie, goed zicht.  En nooit vergeet ik wie hij toen voor me was ik was toen dom en eenzaam in de klas ('t is jaren terug). En was ik droevig toen of wou 't op school niet gaan dan kroop ik zachtjes zo tegen hem aan (dat vergeet ik niet vlug). Toen zei m'n vader: 'Wat moet jij met die miet?' Toen was het uit, toen mocht het verder niet ('t is jaren terug). Al ben ik nu groot mens en jaren lang getrouwd ik zorg ervoor dat ik hem goed onthoud (dat vergeet ik niet vlug). Hoe hij dan zei, met zijn grappige gezicht. Hoe hij dan praatte, net als een gedicht: Jossie, lief Jossie, klein Jossie, goed Jossie goed lijf Jossie, goed zicht.
Ze weet soms nog waar ze is, als ze voor haar huis danst meestal, na het dagelijkse voeren van de duiven  maar hoeveel mannen ze zoende, de namen van haar familie, haar vrienden, haar vriendinnen - ze verdwenen,  zoals elke ochtend de stukken brood die gulzig hemelwaarts worden gevlogen.  Elke avond zit ze op haar bed en luistert naar het breken van het oude brood.
Ik geloof niet dat ik mij te goed voel om te toeven tussen oorzaak en gevolg, maar ik kan slecht zonder wonderen van gratie, zon die meer mag maken  dan van beton na marmer goud, onverdiende glans in den blinde, overvloed die de adem neemt en over de eeuwen stuwt. onder klokgelui ligt een tuin verscholen waarin een hovenier heimwee wekt.
schemer brak de kleuren af tot op gelijk gebeente - het was weer tijd voor kale echo's van de kale stenen. je liep wat langs de kade als zocht je iets van waarde. een koffer die is blijven staan waaraan een label met haar naam. een hoed misschien, een handschoen, alles wat maar passen kon om degeen die voor je stond steeds als je daaraan dacht. een schip voer de haven uit met lampjes op de schoorsteen in de vorm van een komeet. Bethlehem op zee. en steeds vroeger nacht.
De rivier is bevroren op een vaargeul na, en ver weg schaatst mijn broer die op mij passen zou. De lucht is grijs en dicht, twee eenden zitten in de sneeuw en lopen voor mij weg. Ik moet nu eindelijk eens weten of ik verdrinken kan. Een palingvisser ziet mij gaan en komt op tijd of net te vroeg.  Als iedereen weer slaapt roep ik zó hard dat niemand er wakker van worden zal: ik wist het wel. Ik wist het wel.
Ze duwt prikkeldraad opzij, haar vingers bloeden, ze ziet wit, ze heeft het koud  voorbij het prikkeldraad zijn struiken kaal nog en met doornen, 'Loop daaromheen!' stemmen jagen haar op  ze loopt erdoorheen en rozen vangen aan met bloeien, geuren, schuchtere rozen overal  voorbij de struiken schijnt de zon, ze gaat daar zitten, er is daar mos en er zijn daar vlinders, dagpauwogen, nachtpauwogen, pijlstaarten, vossen  ze leunt achterover, ze is mijn dochter, ze kijkt niet om, ze wil nergens in veranderen.
Er spartelen vogeltjes in  het blauw van je ogen geen twee dezelfde  Ik roep ze ik lok ze probeer ze te pakken tevergeefs  Ik zoek wat veren dons een snaveltje pootjes een staart bouw daarvan een vogeltje  Bijna
De oorlog wordt niet meer verklaard, maar voortgezet. Het ongehoorde is alledaags geworden. De held blijft uit de gevechten weg. De zwakke is naar de vuurlinies opgerukt. Het uniform van de dag is het geduld, het ereteken de armzalige ster van de hoop boven het hart.  Het wordt verleend als er niets meer gebeurt, als het trommelvuur verstomt, als de vijand onzichtbaar is geworden en de schaduw van eeuwige bewapening de hemel bedekt.  Het wordt verleend voor de desertie, voor de dapperheid tegenover de vriend, voor het verraden van onwaardige geheimen en het in de wind slaan van om het even welk bevel.
Het was een grauwe en een gure, een dag waarop ik sterfelijk moet zijn geweest als nooit tevoren, maar ik had geen last van de gedachte aan de dood - en een gedachte, dat was alles wat het was, de dood.  Ik herinner me nog goed hoeveel beter ik me voelde opgewassen tegen de verliederlijking die zeker in een zanger of een dichter aan een half woord al genoeg heeft; het bederf dat ons in stand houdt  Je wordt gauw te oud geacht om volwassen te worden, nu de geest al generaties plaatsmaakt voor zoveel gezond verstand, dat een mens, een wonder zijns ondanks, van de no-nonsense aan het malen slaat.
's Nachts werd hij wakker  midden op een ophaalbrug die bezig was omhoog te gaan. Dan rolde hij vanzelf zijn bed weer in.  Of hij bevond zich op zijn kop  in een karretje op de achtbaan waaruit hij zich liet vallen om tussen de veren te balanden.  Eén keer viel hij in een roeibootje in slaap dat losraakte van de wal. Het bleek zijn eigen bed dat terugdreef naar zijn kamer.  Eenmaal in het graf wentelde hij zich tevreden om: 's morgens zou alles toch weer bij het oude zijn. 
De bomen laten op hun naakte vingers kijken,  ze zijn gemaakt van stof waar honger uit ontstond,  de takken zijn verhuld beknopte fraaie blijken  van dorst die zich vertakt, zich hecht onder de grond.
In halfslaap deinde een zee mijn kamer binnen (de vierde wand ontbrak) in iedere golf hield zich een mens verborgen, die pas in de branding zijn hand opstak. Red mij!  Ik wist precies wie het waren, hun namen gladgeslepen door het vergeten (elk verdriet droogt zijn eigen tranen); jaren hadden zij in het gelid van hun leven gelopen tot zij hier aanspoelden, zich uitliepen en het tij hen terugriep .  Het ontwaken in een al oplossende droom waarin sprake was van een vergeefse reddingsactie een lange tocht door de woestijn en een zee die op het punt stond open te breken.  Het kale licht van een dag vol gemis. Later worden de koffers teruggevonden in een verlaten schuur. Iemand die lopend tussen rondslingerende bagage namen noteert voorgoed verdwenen bestemmingen probeert terug te lezen.
Versinsels is eerstens 'n soort van bedryf om dingen wat onderling klop op te skryf, die gees te verhef bo die lydsame lyf:  verzinsels wil graag hul uiterste doen om liggaam en siel met mekaar te versoen,  nie soseer om die werklikheid te onthul as om sy tekortkoming aan te vul.  Wat van voortgezette verzinsels nou? Hoe lank kan jy hulle nog blindelings vertrou om jou dag na dag op die been te hou?
Hevige aandrang te eggen of te gieren? Een tractor te kopen? Nuchtere kalveren voor de mesterij?  Red één ongeschoren schaap bij nacht en ontij uit de sloot, bekijk het liefste varken op worstkwaliteit, eet  twaalf sneeën zelfverbouwd roggebrood. En vergeet niet bij rooien of poten op klompen te lopen en overal bij.  Meestal waait het dan wel over. En anders ben je onherroepelijk geboren voor de boerderij.
Als een duif opvliegt neemt geen geluid haar plaats nog in:  eensklaps en wit laat zij slechts verte in mij na
Rotterdam is niet te filmen De beelden wisselen te snel Rotterdam heeft geen verleden en geen enkele trapgevèl  Rotterdam is niet romantisch heeft geen tijd voor flauwekul is niet vatbaar voor suggesties luistert niet naar slap gelul  't Is niet camera-gevoelig lijkt niet mooier dan het is Het ligt vierkant hoog en hoekig gekanteld in het tegenlicht  Rotterdam is geen illusie door de camera gewekt Rotterdam is niet te filmen Rotterdam is vééls te ècht
O, al de balzalen van mijn jeugd zijn nu bestoft en verlaten. De vrienden die er bleven zijn mij vreemd, maken geluid door de barst in hun gelaten.  Onder de slingers en het licht van weleer zetten zij de polka verder van de dromen, de quick-step van het verjaarde zeer cirkels dansend om nooit aan te komen.  Dancings waarin spreken spasme wordt vriendschap sjacheren met moederkoren en waar mijn hart toen is verdord want de zachtheid ging erin verloren  aan mijn dorst naar geilheid en glamour.
Nu is het wel duidelijk, nooit ben je bereikbaar, zit je gesloten in je Ospedale della Pietà en je kijkt over het wisselende  water van de lagune, in de ruimte van de Riva degli Schiavoni je hoort de klanken van de viola d’amore en de stemmen van de meisjes  die je laat zingen over de vruchten
Dit is het laatste. De totem is opgespeld. Ik heb de stad nu gezien. De honger is gestild. Ik heb de keizer niet begrepen en ben de zoon kwijt. De zon komt bijna op. I'm scattered like newspapers all over the street. En ik weet niet of ik dorst heb.  De nachten heb ik doorgebracht met de aanvoerder. Er was een bijl, bot verraad en ik had al geen nagels meer. We kleden ons niet uit. I'm avoiding the corners. Boven de donkerblauwe lucht hangt de vogel. Scherp vizier houdt ons in zicht.  Wie kan het zeggen. And this city is too small for two. Wie kan het zeggen en dan niet te zwijgen ver de blauwe pijn. over de blues, een roestige schaar op je tong.  Dit is het laatste. het regent en ik hoor de rivier al nachtenlang zwellen. Hier kan ik zwemmen. Er druipt nog steeds bloed. Too many teams all over this town. In water rolt de dageraad tevoor- schijn.
Als ineens de zon de schaduwen opzij veegt naar de verste hoeken van de kamer, kijken we op maar zeggen niets.  Ik buig me naar het stof, neem af, jij strekt een been om naar de keuken te gaan. De richting staat elegant gecomponeerd lichtval te verdragen.  Over de tafel hangt een gesprek. We hebben het verlaten, we bewegen ons nu schuchter door het huis, de gevangenis van het schilderij ontwijkend.  Het is te mooi hier om waar te zijn, we ontkennen dat - we leven nog.
Voor doodslaan en gelukkig zijn en schromen en weifelen en in een afgrond vallen en ontkennen en schuldig zijn en koortsachtig zoeken naar waarheid, schoonheid maakt vrijheid geen verschil, of hooguit een verschil als tussen een bloeiende appelboom en geen bloeiende appelboom, of tussen een kus en geen kus, hoe vluchtig en verraderlijk ook.
Frisse dingen kloppend in hoge gebouwen Rilden de biest door met lange lauwe pijn 'The blues', you said  Een kruid om in je oor te stoppen als je bang bent  Weldra nemen De saatchi's & sushi's Weer de overhand en - na alles wat kelderde -  stijgt die behoefte alleen maar ergens elders je teint op te doen  als de kogels dan fluiten hoor je swiep maar schrik niet van je eigen rep.terende wegwerpkameraadje  kleine gave pijnen sturen de serie dwarse boertjes dan linea recta op huis aan  dat thuis waar men massaal overging tot de aankoop van een winterjas
Een hoofd zo woest en ledig als het gruis van 't pad, dat blind omhoog kruipt naar het huis, waar in de holle en verschrikte kamer 't onnozel bloed kleeft aan de bitse hamer; waar het hooghartig voorhoofd van de deur en 't stuurs gordijn met de verbeten scheur zien naar 't onthutst en half ontklede bed, de houten stoel, gebroken in 't verzet, en naar de wekker, naar de kleine nijd, die driftig voortknaagt aan de dode tijd...  Zo hol, zo troosteloos als de hoge hoed, die in de regen achter 't lijk aan moet; zó ruïneus geblakerd en beroet is 't brein, dat men met moord en doodslag voedt.
Ik zag de overburen op een ochtend hun koffers zeelucht pakken. Mijn karavaan speelkameraadjes was de staart van hun vlieger die wuivend uit het autoraampje onder een balkon bleef steken voor hij de hoek om boog.  Ze togen naar de Zandkastelen Stad onder de rook van Amsterdam, zeiden de achterblijvers, zonder de rook van Amsterdam, zeiden ze want naar zeewind frisse lucht ging hun vlucht van meeuwen die vaders kapitein maakt.  Niet de mijne. Halverwege sloeg de zon zijn schaduw in het aquarium van onze etage waar ik tegen het glas gedrukt steeds bleker hun verdwijning na bleef staren tot ze de hoek om waren van mijn geheugen.  Op de kust, zei mijn moeder later, zijn ook zij uiteengeslagen. Wel bleven ze er wonen, nog een tijdje, in lichte bunkers met open ramen.
Hij schommelt rond en doet zijn ding. Maar wat dat ding is, heb ik nooit kunnen doorgronden. Gluurt rond, zijn zwarte goggles voorgebonden, een Piper Club-piloot op boevenpad.  Hij is mijn alter ego in het nat. Zijn vinnen minuscuul, zijn lijf te rond en nog giftig ook. Zo blijft hij onverslonden. Geen vis die zich ooit aan hem overat.  Maar hij wordt wel verorberd - in Japan. Door topkoks wordt de fugu schoongemaakt. Het gif van één zo'n vis doodt dertig man.  Het vlees is delicaat, men toont zijn moed door stoer te proeven of het lekker smaakt. Toch valt er soms een smulpaap dood. Net goed.
Dat komt gewoon omdat zijn vader eens. gewoon omdat zijn vader in zijn jeugd. doordat zijn vader in zijn jeugd gewoon. gewoon al in zijn jeugd zijn vader toen.  omdat zijn vader ooit eens tegen hem ooit gewoon eens in zijn jeugd hem tegen. dat komt gewoon doordat zijn vader ooit. gewoon hem in zijn jeugd toen ooit al eens.  ooit eens tegen hem en nooit zijn moeder. nooit zijn moeder in zijn jeugd zijn vader. gewoon toen tegen hem zijn moeder ooit. nooit eens in zijn jeugd gewoon ooit vader.
Ja, glorie aan de witte en roze kaarsen van de kastanjebomen over het plein. Eronder wordt een zaak beklonken, een liefde rechtgezet, een spel van hebzucht uitgelegd aan jonge kinderen.  Glorie aan de avond die over de stad zakt waaronder werkers moe bewegen, een vroege vleermuis cirkelt duikt, een dikke vrouw een kaars aansteekt, een zieke jongen vloekt.  Glorie aan de blinde muren waarlangs het eerste duister samenbalt of juist, iets verderop, het laatste licht de toon zet voor een warme nacht in de vorm van een doorzichtig kleed.  Glorie aan de verzadigde dag die mensen naar verlichte holen drijft; aan de verlorenen van wie er altijd wel een paar overblijven, onder het dak van donkere honger. Glorie.
Ze buffelen bedachtzaam in het rond. Hun wollen truitjes zijn te heet gewassen zodat ze maar tot aan hun middel passen. Daarachter volgt een strakke blote kont.  De staart gerafeld touw, een kruitvatlont. Geen goeiig loeien, maar een dreigend bassen. Je hoort het scheuren van de taaie grassen en als ze verder lopen beeft de grond.  De stieren zijn het mooist, met saterkop en blauwe tong, waarmee ze bronstig kwijlen terwijl ze ruiken aan een bizonmeid.  Een kalf kijkt vragend naar zijn moeder op - met hertenogen, oren groot als zeilen - of die zijn truitje al heeft afgebreid.
wij eten bij polen mijn jongste zoon en ik  mijn moeder bleef in polen haar jongste zoon ben ik  ik weet niet wat ik eet 
Ze liepen voorzichtig, en lieten het landschap binnenkomen, ze merkten dat hun tred bewonderd werd. Heel voorzichtig gingen ze door de deuren, langs het lusteloze strand, bezichtigden de bomen,
in het land van sliertige witte bewolking zonder noemenswaardig slangenpopulum [ ] moeten wij te vaak teruggrijpen naar het  oude net niet aangenomen nog niet uitgewerkte soms op ge geven moment zelf ronduit verworpene het belang van banaliteit als  prikkel voor kubikalisering tot gedicht het appelblauwe zeegroene dat [ ] achter ruiten luiken de blonde die er waaien  en het lokken van die vingers van die vinders die door de waaiende blondheid graaien zo ja staan we opeens zo stil als maar stil kan staan [ ]
De wind ging om en ineens waren ze er weer: de gedachten aan winterlichtstilte. En aan de glazen ogen van een wildvreemd kind  dat de winter liever heeft om door te kijken. Zo zakelijk, zo onverschillig mogelijk de blik gericht op het keren van de kou. Omdat ergens  toch het vriespunt liggen moet. Ergens moet water ijs, ijs water kunnen houden. Ze dacht erover haar ogen tot kijkgaatjes te laten dichtsneeuwen.
Geen mens nee zelfs geen boom  te zien, het groen voorbij, de wereld weg gekeken, glad getrokken,  geschikt met een gesnoeid palet.  Windstil linnen, elk geruis gestold in verf, de hang verradend naar dat diepste evenwicht, de sluimerende  maat van alle dingen. De grote lijnen  trok hij zijwaarts en omhoog,
Als hij gaat klinken in het morgenlicht staat de klok stil, de tijd verzaakt zijn plicht. Ik poets mijn schoenen of ik kijk naar buiten, en leef weer eerder dan het eerst gedicht.
Een klerk herkent men aan zijn hand, Een koning aan zijn beeldenaar, Een vingerafdruk wijst, wat kant Men zoeken moet naar stokebrand, Bankrover, dief of moordenaar.  Doch wie de dichter kennen wil Moet raden wat verborgen pijn Hem zo geduldig en zo stil Doet buigen voor de vreemde gril Der woorden, die zijn dienaars zijn,  Geen rijmkracht en geen beeldenschat, Geen onophoudlijk taalgevijl Onthullen wat zijn hart bevat. Men ken hem aan 't onzegbre, dat Hij wegveinst in zijn stijl.
Kultuurvreten: ketch-up yoga op hot-dog karma, Bahavadgita lezen bij licht van wierook terwijl de wensdroom Witte Licht op lage pit in de gaarkeuken van het moderne denken verpietert.  Tussen acupunctuur-pop en zen-beat met spreuk spiritisme en dooddoener drugs wordt slijk tot golem en tot god gekneed: in zijn dode mond is mode het baalsjem,  hij wankelt door het brein op lemen voeten. Ik weet van een hogere wereld, van geesten van het land aan gene zijde en ik klim doorheen miljarden liter water opwaarts  weg uit het Atlantis van dit heelal. Kabbala is al lang mijn blokkendoos waarmee ik boven als beneden in stilte bouw aan de mystieke roos  des harten.
Je zussen sneden hiel of tenen af en werden even bruid. De buit was jij. Jouw zwanenzang, jouw preuts gespin, jouw dansen op het ijs van middernacht, had je van een sprookje meer verwacht?  Je bent een blinde op een uitkijktoren, je baadt in weelde, paart in kikkerdril. Vergeet wat je zo graag vergeten wil: het glazen muiltje en de vlekken van verschoten bloed. Het nabeeld van  een achterhaalde droom: de prins die nooit komen zal, de kikker nodeloos gekust.
Vrouwen die schreeuwend als pauwen doe-het-zelfkasten in elkaar kleunen terwijl huishoudelijke apparaten met een geraas of er een lawine naar beneden komt schoon wasgoed de kamer in katapulteren:  dat alles is niet prettig.  Liever zanderige eilanden, geel oplichtend in de zon, waarboven meeuwen uitwaaieren als een weerspiegeling van de school vissen in de baai en waarop diezelfde vrouwen, glimmend van de zonnebrandolie, uitnodigend liggen uit te rusten; hun doe-het-zelfkasten hebben ze diep begraven in het zand zoals honden hun kluif.
Een denker dacht met zacht misbaar  twee gedachten bij elkaar.   Daar zij niet naar buiten kwamen  had hij zelf voor hen geen namen.   Wij noemen ze dus Ploot en Fuit  (zo zagen zij er namelijk uit)…   Fuit was zestig angström groot  maar magerder dan kromme Ploot.   Het viel niet op hoe overdag  de een over de ander lag   maar in de stilte van de nacht  lagen zij languitgedacht   en zo verward als mensenhaar  vochten zij dan met elkaar   zodat de denker mompels maakte  en met een pijn in ’t hoofd ontwaakte.   Dus stonden altijd naast zijn bed:  a) glas water b) tablet.    Hij goot en kruimde deze dingen  dan door het hoofd het lichaam binnen   en spoedig lagen Ploot en Fuit en  ook anderen het westen buiten.   Later hadden ze dan spijt  van hun tegenstrijdigheid.   'Waarom denkt’ riep dan het paar  ‘hij ons altijd bij elkaar?   Als hij ons om beurten dacht  wou ‘k wel om de andere nacht  opnieuw bedacht.’   Toen kreeg de denker een idee:  Hij dacht om beurten aan de 2.   Nu slaapt hij altijd in op tijd  en door tot uren na het ontbijt.   m o r a a l   op enkele dagen van het jaar  is bijna alles wel eens waar. 
Op deze dag zo grijs als haring schrijf ik je een brief waarin het waait en meeuwen door de wind gedragen cirkels maken in de haven touwen ijzer hout en letters blauw en wit en netten tonnen plastic zakjes palen containers apparaten waar ik niks van snap masten vlaggen ramen schepen overal vandaan overal geweest en ik hoef nergens om te vragen. Alles is hier al  en jij kent de zee jij vaart op haar jij vecht met haar om wat zij missen kan - elk schip dat hier nu ligt wordt een schip waar jij op was elke meeuw die hier nu vliegt een meeuw die jij ook zag en ik hou van jou geloof ik en ik weet het trouwens zeker maar wat ben ik blij dat jij al een beminde hebt want alles is hier al en ik hou zo van verlangen en ik hou zo van alleen zijn en ik hou zo van het denken dat het zou kunnen als het kon.
Ook deze liefde deed ik uitgeleide, en weer was het: Adieu, mijn hart; aanstonds is het gedaan met jou, met mij, met ons, en schuiven tijd en ruimte tussenbeide.  Ach, hoeveel treinen heb ik weg zien rijden van andere, van eendere stations? Ik draai mij om en mompel binnensmonds wat wij elkaar ook deze keer niet zeiden.  Zelfs voor wie weinig heeft geleerd te hopen neemt de illusie gaandeweg de wijk. Weer liggen stad en wereld voor mij open;  maar liefste, ik zie enkel, wáar ik kijk, in elke winkelruit een vreemde lopen op wie ik sinds je weggegaan bent lijk.  
Er zijn veel te veel jonge doden Om rustig rond te kunnen lopen,  Overal weer kom je ze tegen, Bleekjes, glimlachend en verlegen;  Bij vlaggen, halfstok in plantsoenen, Hoor je jezelf hun namen noemen.  Zij willen zich ons niet opdringen, Maar vullen je herinneringen.  Uit huizen waar nu vreemden wonen, Zie je vrienden naar buiten komen,  Je loopt in drukke winkelstraten Nog binnendsmonds met ze te praten.  Je hoort, maar ijler dan tevoren, Steeds weer hun laatste afscheidswoorden;  Ze zitten thuis je op te wachten Als de eigen binnengedachten.
Een weegbree - drie ovale blaadjes - gebroken uit een asfaltscheur  Nu je er toch bij stil moet staan, wil je er niets van denken.  Of, moest het toch, iets als allicht, de weegbree immers is heel algemeen op asfalt, tussen puin en bij gebouwen.  Maar wat je ziet ben je natuurlijk zelf, door je omgeving wreed gefnuikt maar niet vergeefs naar volle wasdom strevend, toch, de Zeeuwse wapenspreuk, zeg maar, maar anders, zoiets, en anders is het die etterbak die steeds waar je het niet verwacht z'n kop opsteekt of, evenmin onaardig, 't onweerlegbaar teken dat het het leven is dat altijd wint.  Enfin, het is je blijkbaar niet gegeven een overblijvend, veel voorkomend plantje in z'n natuurlijke omgeving waar te nemen als wat het is: gewoon een weegbree. Jammer.
Lucifers tussen de ogen lont tussen de lippen armen gestrekt vooruit vingers gespreid  Angst voert aan het leger miskleunen en flaters nacht telt de verliezen op dromen brengen geen soelaas  Geen hoop op laatste der rechtvaardigen de onderduik is al besproken in een muizenis geen punt geeft licht
Geen griepje, nee liever steriele slangen door de neus, haperende symbolen op een schermpje, op de walkman  die doorschreeuwt als ik niet meer hoor, My Favourite Things. Zo wil ik dat het gaat: weloverwogen en onopgemerkt.  Anonymous, particulier verzekerd.
Snel verscheurt koude aarde.  Niemand ontvlucht.  Wij, die van wanten weten, trekken dikke huiden aan verstoken de kranten zetten de buis op idols of op quiz scharen ons om de joekel van een vrieskist  en sluiten de wereld winterhard buiten.
Intussen huist ze al zo lang in mijn hoofd en al zo bijna overal - maar wie ze is  een zinloze vraag, je zoekt in je herinneringen naar iets onvoorstelbaars, ik weet het, maar ook zinloze vragen vragen een antwoord  eigenlijk is ze nog steeds die jonge vrouw die ik ooit toevallig ergens tegenkwam - maar wie ze is - in mijn hoofd vind ik haar niet terug  er zijn momenten dat ik ineens weer weet dat de mens eenzaam is, ook ik  en dat ik naar haar kijk en denk: zij daar dat is ze, zo zichtbaar, zo sterfelijk
Er staat een taart in de etalage, een grote witte taart. Wat moet ik doen?  Ik moet aan geld komen, ik moet een steen door dat raam gooien, ik moet jarig zijn, ik moet zorgen dat die juffrouw binnen, die met die rode lippen, verliefd wordt op mij -   ik doe mijn ogen dicht, druk mijn neus tegen het glas, prevel: taart, grote witte taart, vlieg ongeschonden door dit raam... of moet ik zelf bakker worden, banketbakker d'excellence?
Dit is de zee: een bed met baldakijn voor losse vlechten en losbandig licht, voor blauwe ruimte en voor evenwicht in de beweging van het samenzijn.  Dit is mijn zee: de dans tot op de huid met sluiers water, golven en de stroom verslingerd aan de voorsprong op de droom die zijdezacht omsingelt en omsluit.  Steeds als de leegte mij bezet, verdeelt, draag ik mijn lichaam ijlings naar de zee; zij neemt mijn armen en mijn benen mee en laat mij drijven op een hand die streelt, en laat mij vonken slaan van lieverlee en haar bewonen als een spiegelbeeld.
Een gore zee; Aan 't strand daarvan: Van lieverlee Een eenzaam man.  Zijn blik is naar Verlatenheid -  Geen uitzicht, waar Men die vermijdt.  In 't niets verglijdt, Zonder misbaar, De hooploosheid Van weer een jaar.  De mond blijft stom Tegen den tijd, Want ouderdom Is eenzaamheid.
De klepgrage cabaretier en de konkelzieke columnist houzee houzee zij vieren feest in de clicheerfabriek het feest van wie het dunste woord weet te chiqueren de neutraalste druppels in chimerische vermommingen  Waren wij een platvis wij zwommen in royale scholen op naar de burelen van de fopneus en de klapsigaar maar helaas wij zijn de vierdimensionale ruggengraat die zich gratis dwars liet zetten tussen as en zode  Er is reeds een hard gelach aan witte rots ontsprongen voor men raakt gehecht aan een zin die waarlijk bloedt Slechts het pikachtig bindmiddel sijpelt uit de van mest en turf geperste briketten der lekkerbekkende letters:  'Een papenkop maakt de grond niet heilig of gewijd' maar levert een zachte verzilting aan het goedgelovig oog Laat dromen de diepere tonen laat triomferen de cortex vannacht zullen keren de kansen morgen de wijzers op hun loop 
Ik moest de Hema in. Voor vruchtentaart.  Goed en goedkoop. Want junior verjaart.  Als je nou kijkt wat daar los loopt aan vrouw  dan wil je wel naar huis. Naar die van jou.
Voor in de stoet liep stipte plichtsbetrachting,         daar achter, ijver en onkreukbaarheid,         meteen gevolgd door nog een aantal deugden         zoals: efficiency, arbeidsvreugde         en spaarzin, ook zo'n hoge kwaliteit.          Het juiste antwoord op de concurrentie         torste de brandkast met het cijferslot.         Dan, kwam een lange rij herinneringen         en helemaal aan 't eind van alle dingen         de lijkkist, met het stoffelijk overschot.
Reeds vroeg ontstegen aan het bed waarin ook zij wel heeft gelegen wier doen en laten toen mij tegen- woordig vaak nog aan het denken zet,  ging ik de herfst in. Allerwegen stond boomskelet na boomskelet van alle allerliefsten het verkoold geraamte in de regen.  Wat is dat toch ontzettend met relaties die hun einde kregen; al was je ze ook zeer genegen,  je hebt er jaren van gezwegen en dan opeens kom je ze tegen terwijl je op iets anders let.
Het was niet onaangenaam, beroemd zijn.  Men hield de deur voor je open, men schudde je de beide handen tot vervellens toe, prees de boezem van je vrouw,  je had altijd plaats op trein, tram en bus en hoefde die nooit te nemen, de citroenen in de buurtwinkel waren eensklaps gratis, net als het expresso-apparaat twee deuren verder en de lift twee verdiepingen hoger, het eigen stuk regenwoud, het tongzoenen aan de bar met onbekenden, de naar jou genoemde cocktails, baby's, lanen en parfums.  Zelfs de rook van het vuur dat alles verbrandt is minder vluchtig.
ik weet wel dat ons denken een computer is maar ook dat er een terras bij is en aan de overkant een gebouw waarop met rode verf een woord staat dat nog niet geprogrammeerd is en dat je tussen de auto's door kunt laten oversteken naar de stoel naast je die nog vrij is  in ons hoofd zit wat voorbij is
Aan Ir. A. Mussert, die zich in zijn propagandablad van vrijdag 6 december 1935  veroorloofde te schrijven over ‘den zich katholiek noemenden Van Duinkerken’  Jawel, mijnheer ik noem mij katholiek, en twintig eeuwen kunnen ’t woord verklaren aan u en aan uw opgewonden kliek, die blij mag zijn met twintig volle jaren, als ónze God u toestaat te bedaren van ’t heilgeschreeuw, geleerd bij de barbaren, en als uw volksbeweging haar muziek toonzetten leert op ónze maat der eeuwen. De Roomsen hebben in de politiek iets meer gedaan dan onwelluidend schreeuwen. Daarom, mijnheer, noem ik mij katholiek.  Gij weet het slecht, maar in een zieke tijd, toen Rome rot was van de dictatoren, elkaar verdringend met de grage nijd van wie elkanders roem niet kunnen horen, werd God de Zoon te Bethlehem geboren uit ene Maagd wier naam in uw oren klank voert van ketterij en godsdienststrijd: een joodse vrouw, die gij diep zoudt verachten - joden zijn aan uw soort niet sympathiek - maar die het licht is onzer zwartste nachten, Daarom, mijnheer, noem ik mij katholiek!  Gij leeft te zeer in uw bewogen heden om het te weten, maar het is geschied, dat weinigen, die deze naam beleden beschermers bleken van het wijd gebied, waarop men heden nog beschaving ziet. Gij preekt wel, maar gij kent de teksten niet! Wat is úw toekomst zonder óns verleden? Bedenk, als onze duizendtallen dunnen, hoe eens paus Leo, ónvervalst mystiek, weerstand bood aan een overmacht van Hunnen! Daarom, mijnheer, noem ik mij katholiek!  Gij zijt wellicht het oud verhaal vergeten, of kent het niet, maar leer het dan van mij, hoe zij, die Nederlands bevrijders heten uit Rooms geloof en Spaanse dwinglandij, onder bevel van Willem van Lumey onschuldigen vermoorden. Pleit hen vrij, wanneer dit past in ’t ruim van uw geweten! Steeds zal de holle leuze misdaad baren zodra zij vruchtbaar wordt bij ’t veil publiek! Ik kies de zijde van de martelaren. Daarom, mijnheer, noem ik mij katholiek!  In Brabant weet men van de geus te spreken. Daar heb ik ’t vaderlands gevoel geleerd. Vouw ik de handen om den Heer te smeken, dat Hij ’t volk hoede, vrij en ongedeerd, van staatszucht, tirannie en van ’t verkeerd vertrouwen in wie door geweld regeert: nooit leerde ik de hand ten hemel steken, heil roepend om een nagemaakte Pruis. Op wat zich heil noemt, heeft mijn Kerk kritiek. De ware heiland kent ze aan ’t ware kruis. Daarom, mijnheer, noem ik mij katholiek!  Prince: Heer Jezus zoet, de Prins der ware Kerk,
Wat drijft de onderzoeker meer dan eer?  Nieuwsgierigheid, het houvast van het weten  wat denkt een vis, hoe zwermen de planeten  Hij dwaalt, verdwaalt en vindt en zoekt naar meer.  Meten is weten. Wie verzon die leer?  Hij meet en meet en raakt nooit uitgemeten.  De meetlat breekt, door houtworm aangevreten,  de bliksem slaat zijn weerballonnen neer.  Hij wordt een dwaas die staart in het kristal  of in 't heelal met grote telescopen.  Hij roert de oersoep maar hij vindt geen bal.  Een kleuter demonteert zijn harlekijn,  op Ambon zal hij later slakken slopen.  Rumph noemt zich Rumphius en schrijft Latijn. 
De goede verstaander heeft mij niet nodig maar jongleert met zijn eigen toverballen in het kunstlicht van zijn kale stad.  In dezelfde krant waar men deze gedichten zal bespreken, zullen moordenaars toeslaan, koersen schommelen, ettert een wereldzweer.  O moeder der wateren, natuurlijk, ik blijf het proberen, maar het Grote Gedicht, dat handel en wandel  op aarde geruime tijd lam zal leggen, is enigszins moeilijk te maken.
Met 1 plastic tas  van het warenhuis  met de rode zon  met gebogen schouders  traag te voet  langs de bleekgroene heesters  langs het dode kanaal  over het grote lege plein.  Duidelijk het javelwater,  de melk en het brood  in het zakje.  Keert hij tevreden terug?
voor Anton K.    Of het tijd kost Korteweg te zijn.  De schotels in de lucht houden, probeer je.   Je doet natuurlijk maar wat.  Gisteren zei iemand het past of fluit ernaar.   Iemand zei genen van belangstelling  woekeren/ denkers willen verspillen!   Het kost niet per se tijd maar het hoofd  (denken aan de liggende jaren, een tegen-   stelling noemen van verlangen) puilt uit.  Lezers zoeken iemand om in uit te rusten,   schrijven Anton, jij.  -------------------------------------------   ‘Meten & Wegen’ werd geschreven naar aanleiding van  het afscheid van Anton Korteweg als directeur 
heel voorzichtig  met haar ragebol veegt de huisvrouw   in de oksel  van het plafond  giechelend   lacht het gebouw zich in puin   
het jaar verdwijnt en neemt z'n doden mee en alle dingen uit het heden  verdwijnen daarmee plotseling in een verleden tijd - die waarschijnlijk alle wonden heelt.  een klok slaat twaalf keer en de tijd staat even stil.. vuurwerk spat uiteen in bont gekleurde kringen als de herinneringen van vandaag
Ik ben de lapjespop die niet praat en zich alleen op je liefde verlaat  's Avonds lig ik blind en stil en doof en slap is dan mijn zaagselhoofd  Mijn handen rusten en mijn lijf wordt na je heengaan koud en stijf  Zonder je hulp kan ik niet lopen: je hebt me zomaar kunnen kopen  en zult me nog op een oudejaarsnacht domweg verbranden terwijl je lacht.  Ik ben de lapjespop zonder geest Mijn pijn jouw luidruchtig gevierde feest.  ------------------------------------------------------
Het gietijzer van stations, het glas, je handen. Deze schoonheid is breekbaar, is te ontkennen,  maar overtreft ons. Ik ben klein in je nabijheid als een tor in het hoge gras, dapper ploeterend -   in de verte ben ik groter, spookhuis, het vervormde beeld in de gekromde spiegel. Spinnenweb, skelet,  gehuil van witte geesten, onecht als alle dagen, vals als jij. Maar wij schrikken zo snel niet meer,  wij laten ons nog slechts elkaar op het lijf jagen. We reizen van ons vandaan, elke dag, zo ver  als we durven, met het oog op bestemming. Niets minder dan dat. Ik zie je van verre komen, gaan.
Mooi woon je hier pap in dat bos Toe laat mijn hand eens los Dat staat zo kinderachtig Ik was de sterkste van de klas Toen Sidney er niet was Die Surinamer van 1.80  Opa heeft mij een fiets beloofd Wat heeft die man daar een raar hoofd Heeft die zijn kinderen ook geslagen Weet je pap een nieuwe fiets Voor mijn verjaardag vind ik niets Ik ga zo'n plank op wieltjes vragen  Mama is lief mama is lief Mama gaat zo vaak op stap Mag jij het hek uit pap Heb je ook een eigen kamer Waar mijn tekeningen hangen Die waar mama jij en ik op staan En als je straks weer beter bent Zul je mij dan nooit meer slaan  Eén van de jongen uit de klas Zei dat jij veroordeeld was Ik ga op Milky Ways tracteren We hebben ook een nieuwe oom Wel aardig maar een beetje sloom Hij blijft af en toe logeren  Mama is lief mama is lief Mama gaat zo vaak op stap Heb je geen zakdoek pap En als je hier nog lang moet blijven Kom je niet op mijn verjaardag En hoe krijg ik dan mijn cadeau Niet dat je thuis moet komen hoor Het is veel beter zo
Er is  een seconde zoek.  De tijd is op de pijnbank gelegd.  De tong  van de tijd is losgemaakt.  De tijd  heeft geschreeuwd.  De tijd is geslagen getrapt en vernederd.  Ze hebben  de tijd voor het voetlicht gebracht en het geweten stond in brand.  Maar er is en er blijft een seconde zoek.
Het was Kerstmis, we zaten aan tafel en we wilden  een aangename, liefst literaire conversatie  daarom zei ik: vrienden, we weten dat de materie  op ons bord en in ons glas kan vervluchtigen  in ons lichaam tot pure poëzie   maar wisten jullie dat onlangs ook is gebleken  dat op poëtische wijze heerlijke gerechten  kunnen worden gemaakt   er viel een stilte waarin je alleen de geluiden  hoorde van messen en vorken, van drinken en slikken  en van het getik van de klok   maar ik vervolgde: men heeft ontdekt dat er gedichten  bestaan die zo goed zijn gemaakt dat de woorden  veranderen in wat ze beschrijven   zodat het woord vlees vlees wordt, het woord brood  brood, het woord wijn wijn, ik noem maar  een paar voorbeelden   als poëzie de ruimte van het volledige leven  tot uitdrukking moet brengen, de echte werkelijkheid  dan kun je je voorstellen dat een gedicht  een heldere soep kan opleveren  een doorleefde wildschotel  een luchtig nagerecht  een mooie bordeaux   men begon mij te begrijpen en het werd zodoende  een vrolijke literaire maaltijd   we vroegen ons af welke poëzie we zaten te eten  en te drinken en we zochten naar gedichten  in ons hoofd die we een volgende keer  op tafel zouden willen zien   ik zeg niet welke dat waren  iedereen kan ze bedenken 
het gehemelte is ruw in mijn tong zit een snee van het lange zuigen op de stilte  als zuur suikergoed draai ik ermee rond in het heelal van de holte van mijn mond ik wacht zo lang ik kan  en als ik ooit weer een woord tussen mijn lippen zal nemen, zal het niets zijn dan zal het niets zijn
De vrouw die in mij woont kijkt uit het raam van een stil huis en laaft zich aan de fado de weemoed van de cello het vuur van de gitaar de waaierende zang  minstens één vergeefse liefde kent ze, een val die haar deed wankelen en misschien een vijand in haar vlees  mooier is ze dan haar leven zachter haar strelen dan haar handen dieper haar kussen dan haar mond  De vrouw die in mij woont werd onvermijdelijk poëzie
Ik leerde boom: een b, en dan twee rondjes. Zo: oo. Dan nog de m en daar stond boom.  Ik kocht een schrift en in het schrift schreef ik een boek.  Boom, schreef ik, boom, boom, boom - op ieder blad een boom.  Het stond zó vol met bomen, dat ik dacht:  dit is een boek over een bos.  Ik leerde roos: de r en weer die oo en dan de s van Sjoerd.  En ik kocht nóg een schrift en ik schreef wéér een boek.  Roos schreef ik, roos, roos, roos, en dacht: een boek zó vol met rozen is een boek over een tuin.  Dat was boek twee.  Daarna schreef ik een boek over de zee.
Deze kamer neemt je op en je bestemming laat zich raden. Van het meisje dat aan je voorafging kan je zeggen dat haar ogen laaien, maar verder is ze hard als eboniet. Weldra tol je als een op de grond geslagen vlieg  en je bedenkt: dit speelt zich af als iets wat zij heeft vastgelegd, maar het voltrekt zich onbepaald. Pas later lijkt je oog vertrouwd met deze buitenissigheid wanneer de kamer zich herstelt. Zelfs van het meisje is geen spoor.  Het lijkt of je haar hebt gedroomd, Al is dat, meen je, ongehoord.
Zing een ode aan een wijder uitzicht. Nee, geen ode. Kom tot nader inzicht in de abdij, bijna onzichtbaar in het dal van Ter Kameren. Vraag in dit dal om inzage in het kamermuziekje van je ziel, terwijl het verkeer om je heen voortraast van nu naar nooit. En heb geen haast, maar gun je dit kort durende oponthoud en één maat rust. Schraap een stem bij elkaar en zing in deze toonzetting, zing de getijden van licht en donker op de middenlijn van aarde en hemel; voor ze scheiden breken we brood en schenken wijn.
Toen door een hemelse vergissing Vincent weer plots’ling in ons midden kwam bezocht hij ook zijn Grote Exposities bij Kröller Müller en in Amsterdam. En ‘t eerste wat hem trof was zo een dame  van goeden huize met op zware borst d’antieke broche, die zij ter Borinage en voor d’Aardappel-eters had getorst. Ze had zich juist een cultureel’extaze  gefokt en sprak tot John: wat is dat toch subliem en pinkte met een klein batisten doekje een plastic traan die op haar cold-cream viel. Vincent verstijft. Zij had een Fath-beklede superderrière en daar stond hij voor en schopte raak en dat was hem een weelde oneindig groter als dat stomme oor.
Ze hebben de muur bezet, de zolder gegijzeld, het dak vermoord en het raam dichtgetimmerd. Ze dwongen het balkon zijn planten op de stoep te gooien en zelfmoord te plegen. Ze begroeven de kelder, ze bevalen de schuur haar rommel achter te laten en te verdwijnen en  ik leef nog. Ik kook voor mijn vrienden, koop beltegoed voor mijn woorden en het belangrijkste: ik kan nog slapen, minstens zes uur per nacht en soms zelfs zonder slaaptabletten.
Het stadshart is haast dichtgeslibd. Wensen drommen op het trottoir langs etalages stikvol koopbaar.  In geslepen banen sluizen trams verlangens door, bij vlagen gierend, bellend. Auto's horten dampend  door het steedse heen, zebra's  over tussen citybags met koopwaar. December stuwt ons winkels in, 
Als hij met zich (bevrijd van mij, van jou) (zo wit blauw, vol en hol) zich onderhoudt, zich lip op lip en keel aanschouwt, ontvouwt zich tussen lippen klaar de ware Narkissos' zang en tegenzang de hare.
Elke avond voor het slapen gaan keek ik onder  mijn bed naar niets anders dan stof en leegte, wachtend op een magere maniak met een aks die mijn kindertijd voortijdig zou beëindigen.  Later wilde ik een strak laken onder mijn voeten en nog later trokken mijn ogen op de drie muren die mij omringden loodrecht ingebeelde lijnen van het balatum naar het plafond en terug.  Een rookmachine spoot de lichtheid onherkenbaar, maar ik zag ze wel, de op en neer dansende spoken. ik kneep mijn ogen en mijn lichaam dicht. Nu nog pleegt men mij te noemen: zonderling, gesloten.
De stad is stil.  De straten  hebben zich verbreed.  Kangoeroes kijken door de venstergaten.  Een vrouw passeert.  De echo raapt gehaast  haar stappen op.   De stad is stil.  Een kat rolt stijf van het kozijn.  Het licht is als een blok verplaatst.  Geruisloos vallen drie vier bommen op het plein  en drie vier huizen hijsen traag  hun rode vlag.
Ik heb je lief, al kan ik het niet weten,  Ik bedenk het als je thuiskomt van een dag in je leven. Maar het is geen gedachte. Je streelt mijn wang en wie weet, dat gebaar. Het wordt duizend keer gemaakt voor het bestaat. Hangt je jas aan de kapstok, iets van niets, maar morgen ontbreekt het misschien. Of schudt de dag uit je haar. Wat ik dan daarin zie, is het begin. Het huis ontstaat, de tafel neemt plaats, wij veroorzaken elkaar. Het is toch niet denkbaar dat iemand dit alles verzint.
Laten we het eens hebben over  die ongenode kostganger, die gast  in zijn zwarte pij met zijn capuchon  en zijn oeroude bosmaaier. Die    uitblinker in hinderlijk volgen met  zijn salpeter en zijn klapperende tanden, zijn oogschaduw, zijn  holle kassen en zijn voetafdruk   die nooit wordt gevuld. Ik heb het  volgende over hem te zeggen.  Hij is geen onverlaat maar een  spiegel van gene zijde waarop   beproevingen een rekensom 
waarom zouden we wat we gedaan hebben om vergeving vragen waarom hebben we gedaan wat we moesten doen  we deden wat we konden om niet te weten dat we leefden
Vertel ik mijzelf steeds weer mijn leven een verhaal verreisd door mijn woorden ik hoorde nooit ergens, ik sprak mijn geen thuistaal kijk lege portretten, ik ken geen verlangen dan zijn in het heden volmaakt als een merel  zijn lijfje een peertje, niet groter met veren en zingen om niet.
Je vrienden - of ze er nu zijn of niet, altijd zijn ze om je heen.  Ogen die je volgen, stemmen die je dragen.  Reisgenoten waar je ook gaat, bondgenoten, droomgenoten.  Altijd hun wiekslag, wiekslag die je herkent, je eigen wiekslag.  Altijd hun hartslag - je eigen hartslag.
Eens beroept de geliefde zich  op een ommekeer van gevoelens, loopt ze op een onzichtbare morgen  voorgoed zonder koffers zijn idioom uit.  Hij neemt voor kort de kleur aan  van een overgewaaid bevattelijk lied,  zeult het knaagdier als in de voering  van winterjassen mee in bluesmuziek.   Verlamde neger, doordrenkte schoenen  en een grof pak, vlooit zijn stem na  in ritmes waarop zijn mannelijkheid is  vertrapt. Een man van herhaalde malen.   Blues is uitgelicht een botsing  van klank op dichtgeslagen deuren.   Blues is achteropgeraakte  liefde, een uitgeleefde die overgaat  in schoongewreven instrumenten, waarmee  voor nieuwe liefde weer geen mond kan gesnoerd.   Straten, met de lome lengte nu  van veel nog te vergeten dagen, waren hun zij aan zij zo gewend - van blues is geen onderdak bekend.
als niemand luistert naar niemand vallen er doden in plaats van woorden
De vermoedens die een stad voortdrijven, al ligt haar kaart vast. Het is onveranderlijk dat vrouw staat in licht lantaarnpaal, schip voorbij schuift en brug verzucht onder gewicht. Er valt helemaal niets te zeggen. Mijn talen drijven de spot met mij. Goddeloos, zeggen ze.  Waarom dan blijven de kleine straten zich vermommen. Onmiskenbaar zijn geruchten van rode maskers, ketelmuziek en de bok die dwars door de tijden springt. Zo verliest de stad haar evenwicht. Duistere taal sijpelt door de oude stenen, grijpt om zich heen.  Nu is een ijle gedaante. Zij buigt zich even over de spotlachende sater, fluistert taal in zijn hoog gespitste oren. Als ze zich overgeven, komt een ander patroon omhoog, kan de stad haar adem niet hervinden. Ik bind mijn haren vast, zoek een tong om deze taal te spreken.  Grenzeloos tekent dit verlangen zich op de kaart. Vrouw baadt zich in zonlicht tegen hoge huizen, schip maakt zich langer en brug kijkt traag toe. In mijn handen ruist een taal. Een pen beweegt op de kaart tot de vermoedens die een stad voortdrijven.
Vanmorgen ijlt een rijder, wit van schrik, Mijn hokje in: 'Mijnheer, één ogenblik!  Ginds op de trekvaart gleed ik nog zo mooi. Toen keek ik onder mij: daar was de Dooi.  Ik schrok en haastte mij naar de andere kant, Daar kluunde ik een tijdje door het zand.  Geef mij uw stempel, een stuk touw en ook een priem, Voor de avond nog bereik ik Bartlehiem!' -  Vanmiddag (lang reeds was hij heen gespoed) Heb ik in 't stempelhok de Dooi ontmoet.  'Waarom', zo vraag ik, wijl het water stijgt, 'Hebt gij vanmorgen reeds de tocht bedreigd?'  Glimlachend antwoordt hij: 'Geen bedreiging was 't, Waarvoor uw rijder vlood. Ik was verrast,  Toen ik vanmorgen in uw hokje heb gezien Die ik des avonds halen moest in Bartlehiem.'  ------------------------------------------------------------------------------------- 
Jong als kinderstemmen reeds met de tongval van de ouderdom te kunnen zeggen: zie achter mij hoeveel ik al tot stof geleefd heb en hoeveel as zich ophoopt in mijn ogen en hoeveel stof en as mijn hand daarvan bevatten kan en samenbalt tot niets. en toch en desondanks wachten - onmatig - - want matigheid is zwakte - en nieuwe kleren kopen voor de hoop hoewel de laatste zekerheden naakt gaan en trachten waar men niet bestond toch te ontstaan om het onmogelijk natuurverschijnsel: zon in de maan rondlopende weg terug of het oog in de rug. omdat geloof ontspringt
Drie kinderen gingen hand in hand om bloemen te plukken op het land.  De dag was al voorbijgegaan, ze kwamen bij een slachter aan. 'Heb u voor ons een bed meneer?' 'Ja, kom dan, kom, 't verheugt me zeer.'  Nog voor er eentje rustig zat, sloeg hij ze dood en dat was dat. Tien stopte hij ze bout na bout als varkens in een vat met zout.  Sint-Nicolaas passeerde daar, het was precies na zeven jaar. Bij 't slachterhuisje streek hij neer: 'Hebt u voor mij een bed meneer?'  'Ja kom dan, kom, Sint-Nicolaas, al is dit geen paleis, helaas.' Not voor Sint-Nicolaas rustig zat, vertelde hij dat hij honger had.  'Wilt u een boterham met kaas?' 'Dat lust ik niet', zei Sinterklaas. 'Een broodje ham of fricandeau?' 'Nee, daarvan houd ik ook niet zo.  Het vlees waar ik het meest van houd, dat zit al zeven jaar in 't zout.' De slachter had het goed gehoord en rende in doodsangst naar de poort.  't Is zinloos om te vluchten, man. Berouw is wat jou redden kan.' Sint-Nicolaas is naar 't vat gegaan en hield er drie vingers tegenaan.  'Dag, kleine slapers die ik zie, word maar een wakker, alle drie!' En met drie vingers uitgestrekt heeft hij ze uit de dood gewekt.  De eerste zei: 'Wat sliep ik zacht.' De tweede had dat ook bedacht. Het derde kindje zei bedeesd:  'Ik ben in 't Paradijs geweest.'  Drie kinderen gingen hand in hand om bloemen te plukken op het land...
De smalle straat  de meidoorn heg het werkhuis met machines, wipzaag, schavelingen de varkensstal de boomgaard met de pruimelaren overheerlijk  ijzige winters en azuren zomers  waarin oorlogen som kwamen onverklaarbaar tot ze ook weer gingen  auto's voor het eerst verschenen roestten als in dromen reden zich vermenigvuldigden en weer verdwenen  liefde zwol als knoppen en vrucht droeg  en vervroor  en kranten van dit alles niets versloegen.
In het bos vonden wij een hazenleger de moeder bleef dichtbij en bang de jongen met de neus in elkaars wang we raakten ze niet aan, zo bleven ze integer  Er was nog flink nachtvorst, zouden ze overleven we dachten haast van wel en gingen ons weegs het bos was dor en had nog iets leegs zou het ze al voldoende voedsel geven?  Zo filosofeerden wij wat na maar de Natuur heeft haas en Pasen nu eenmaal verbonden wanneer ze niet door een vos worden verslonden maakt deze herfst de jager ze het leven zuur.
Als gras in december, doe niet  aan groeien, kruip weg onder een kille deken. Het is zwart in de doelmond.  Er wordt gedroomd van zaadschieten, bloeien met wuivende pluimen. Noppen ranselen je recht, het mes maakt je hard.
'Wij zijn uit de dood geboren', zegt de een, 'en worden aan de navelstreng binnengehaald als een vis aan een lijn.' 'Welnee', antwoordt een ander, 'wij gaan gestadig voorwaarts.' Een derde haalt zijn schouders op.  Die laatste heeft gelijk. Het belang van lichamelijke oefening is niet te overschatten, en in het denken schuilt de dood als in de struiken een rover.
In mijn droom is het winter. Ik buig voor de tederheid  van naakte bomen.  Men zegt dat de bladeren - voor ze die verloren -  in vele talen spraken.  Men hoorde ze fluisteren: I am a tree, don't talk, just love me.   Het belooft een nieuwe lente, als we naar elkaar toegroeien in alle talen, alle daden.
Quickstep, slowstep, de stad licht op in klinkende muntjes, doet haar lampen aan. Zestien fruitkistjes heeft men buiten staan, groentejongens rennen af en aan met mango's; lichtgeprijsde, Argentijnse mango's van het kwikstaatjesmerk dat de mond doet tuiten, fluiten van een cent. Blozende, van ver vervoerde, feel-good mango's; in mango's steekt een happy end.
De taal behoort aan de vogels ík ben te mens om te vliegen ik sta als een huis op de wereld gebouwd en dik uit aarde  ik ben ongeveer degene die schuilgaat binnen de muren en uitvloeit achter de ramen van de blauwe achterkamer  het geurt er naar mest en naar liefde er staat een plant in een kooi de taal behoort aan de vogels de mens schuilt weg in het woord - 
Weet gij de reis nog door de regen, de thuisreis nog, de regenreis? hoe diep was ons de nacht genegen, hoe dicht-nabij het paradijs.  Toen vielen wij als snelle vissen bij waterval en draaikolk neer, en gleden tot waar gele lissen zich bogen tot een windstil meer.  En wij die als het water blonken en geurden als het kruizemunt, wij dreven, dreven droomverzonken het meer af, naar het verste punt.  O stroom, die immer moet verzanden, o meer, vermalen tot moeras, o dwaze vis aan droge stranden, o regen, ruis hoe schoon het was.
De kou heeft hem verschroeid, maar hij, ontplooid, bleef aan de zomer trouw, open en strak,  een eikje dat zijn blad behield, bruin en verdord, maar eetbaar bruin en leefbaar dor.
De dood wees mij op kleine, interessante dingen: 	dit is een spijker – zie de Dood - en dit is een touw 	Ik zie hem aan, een kind. Hij is mijn meester 	omdat ik hem bewonder en vertrouw, de Dood  	Hij wees mij alles: dranken, pillen, 	pistolen, gaskraan, steile daken, 	een bad, een scheermes, een wit laken 	‘zomaar’ – voor als ik eens zou willen de dood.  	En voor hij ging, gaf hij me nog een klein portretje… 	‘Ik weet niet, of je ’t al vergeten was, 	het komt misschien nog wel te pas 	voor als je eens niet meer zou willen
(voor de kinderen in Noorwegen)  De hondsdagen met rosse hitte, van onweer drachtig, en geladen met onbestemde haat en angsten, voorzeggen dat het onderweg is. -	En in de nacht tevoren is er dat vragend blaten van de lammeren en het schorre antwoord van de ooien, een voorgevoel van naderend onheil. -	En, steeds weer overrompelend, is het er ’s morgens, het vervaarlijk schreeuwen, het driftig klappen van de hekken, het nors cordon dat stokkenzwaaiend de lammeren opeist, de onnozelen. En onder duizendvoudig blaten van de beangste moederschapen en het hinniken van schichtige paarden wordt gemelijk het bevel voltrokken; tot aan de ontdekte allerlaatste, de kleine smekende verstekeling, gehaast in het wagenkrat geworpen.  En zij zijn weg gelijk zij kwamen, de mannen met de dorenstokken.  Om huis en stallen hangt beklemmend een stank van zweet en  mest en modder;  wij mijden zwijgend, als bij afspraak, het drassig land vol wagensporen.  Volgen, als steeds, de twee etmalen des aanklagens, het koor der ooien. Om hen die niet meer zijn weent Rachel. En op de derde morgen, steevast, of er geen kindermoord geschied was, is heel de kudde aan het grazen. 	Doch als wij trachten door de modder ons stap voor stap een weg te banen,
een roos voor de zon die door kale takken schijnt een roos voor twee vogeltjes in de boom een roos voor de chrysanten die in bloei staan een roos voor alle wolken in de lucht  een roos voor de liefde dat die blijft bestaan een roos voor volharding in alle strijd een roos voor de warmte die jij me geeft een roos voor alle gedachten die ik met jou deel  een roos voor het geluk bij ongeluk en pech een roos voor het bed dat op de grond blijft staan een roos voor het uitzicht dat ik samen met jou heb een roos voor de tijd die wegglijdt langs een lineaal  --------------------------------------------------------------------  I SEND YOU FLOWERS  a rose for the sun that shines through bare branches a rose for two birds in the tree a rose for the chrysanthemums that are in bloom a rose for all the clouds in the sky  a rose for the love that it is lasting a rose for perseverance in all struggles a rose for the warmth you give me a rose for all the thoughts I share with you  a rose for luck in misfortune and bad luck
eenmaal omvat poëzie een avond dodende lezer  die een meedogend boekje valse trappen op en af draagt  tussen zijn overspoelde wijnkelders en een badkamer zonder spiegeltroost  waar een vrouw zich volgeschreven inlaat met veelkoppig schuim  dat een beeldtaal opkloppend vanonder de deur uitrukt  alsof in zijn wanruimte nevels neerdalen met een washand door de wijn te halen
'Hier ligt twintig francs maak er dertig van Hier ligt dertig francs maak er veertig van.'  Halfnaakt liep hij heen en weer en bekeek het publiek lachend als een leeuwentemmer.  'Ik ben niet van zover gekomen om op deze boulevard om te komen van de honger'  hier, veertig francs, maak er vijftig van, geen oogwimper zal ik schroeien, ik zal eten.'  Een hoer nauwelijks gekleed wierp vijf sous ook al geloofden zij niet in hetzelfde vuur.  Bij vijfenvijftig stond het zwart van de mensen maar uiteindelijk deinsde iedereen terug  bij het zien van de kolom blauw vuur tussen zijn lippen.  Later sprak hij nog gewoon met omstanders. Van zijn grote servische snor droop benzine.
nee, wij zijn niet gauw content, nee maar dit gaat echt te ver dit is geen bezoek meer, veeleer een invasie een klopjacht op een verslapte spier die hier al wekenlang bloot ligt te kloppen en krimpt wanneer er op koude tegels wordt gedanst door zogenaamde derden tijd dat jullie opkrassen, kortom dat jullie je plaats kennen in de kelders van al wat is
Nu je voeten koud zijn geworden de wreven van je voeten, je enkels, je scheenbenen nu je de televisie uitzet en je blik langs de meubels gaat  nu merk je de tocht die over de vloer trekt, die hoe lang al  aan het trekken is en die je aan jezelf komt herinneren, in dit huis  uit de schelp in de boekenkast wentelt het ademhalen van Triton omhoog  en in die adem: de schemering van alleenspraak, zonder klacht, zonder vreugde verhaal voor wie bestemd, indien niet voor jou:  over verre tijden, oude stranden in de wind: wind over zeesterren en door neusfluiten, langs een vergeten gyroscoop zingend op de rand van een glas, over sleutels van zolder en sleutels van, ja, van wat?  en je staat met je schelp aan je oor zoals dat je ooit is voorgedaan en hij blaast je omver en roept: niet laten vallen!
Maakt het uit wie het dicht de wind of een ander, zijn slepende regels stemmen niet hondser en wie ze nog opschrijft is mij om het even, de stad raakt vergeten. Wie het je aanzegt, lood om oud ijzer.  Maakt het je enig verschil waar ze bleven de zomer de schemer november de dagen. Kan het je schelen wie in je huizen voetvegen narrige wezens windvanen, als het hier binnen zingt van de regen buien en avonden lang op je duigen.
Vanmorgen toen ik nog niet wakker was maar al niet meer sliep sloop onzichtbaar op gehoefde sokken het onheil binnen in mijn bed, vlijde zich tegen mij aan en fluisterde om mij niet te wekken mijn naam.  Terwijl ik mijn ogen niet opende zag ik dat hij naar mij keek met ook zijn ogen dicht het kussen streelde dat hij voor mijn lippen aanzag en dat hem zoende zoals ik zou hebben gekust. Wij omhelsden in de veronderstelling van elkaar.
Jij, tweedehandse koetjespoes, hè Tinus, voelde je met je voornaam wel vereerd, want wat heb jij als eerste gepresteerd? Het uit de kast gooien van Augustinus!  En laat ik mijn papieren onbeheerd, maak jij van mijn gedichten serpentines. Moet ik ze dan maar leggen in vitrines, of is het dat je dít vers wél waardeert?  Hou ik mijn hoofd tegen jouw warme vel, zodat je als een drilboor spinnen gaat, dan denk ik: o wat ben je toch een tinus.  Dat prettige gevoel verandert snel als jij je poten om mijn nek heen slaat tot een omhelzing van vijf nietmachines.
Achterover dit hoofd, vrij de keel, de kin hoog in de lucht, ik hang nog niet, ik speel maar wat.  Waarom zo bang en zo gespannen, doodsbang voor de boom die wurgt en voor de struik die wondt?  Weg van toezicht, uit het gebied van achterdocht kreun ik het uit: er is voor mij geen therapeut.  Ik kan niet rusten in de onbeheerde tuinen die ik zelf ontworpen heb en snijdend onderhoud.
Klein huis, maar gooi er eens een bal doorheen en het wordt groot. Zie al die meters, zijn ze niet van ons? En slenter eens alsof je niet weet waar je heen gaat: ruimte rekt zich geeuwend uit tussen de muren. Zie:  het dwalen dat de kamers met elkaar verbindt is witgeverfd. Er is een trap, een kapstok in een kast, wat deuren. Als  een landweg zo toevallig ligt het, doel en startpunt bij de weg gezocht in plaats van omgekeerd, zo lijkt het. Als je brood haalt en weer terugkomt zul je zien dat we een picknick kunnen houden. Snel, ga nu! Het krimpen kan onmogelijk ver weg zijn.
In takken groeperen zich groene zinnen popelend om alle kanten uit te lopen  Op stoeptegels een kindertekening door regenschrift al half gewist  Achter een dakkapel begint een merel te zingen houdt dan midden in zijn herinnering op  In mijn hoofd vertwijgt zich zijn lied - niemand ziet iets aankomen, dat is ons geluk.
Een kind voor een raam kijkt naar een korte trein. Zo ben ik ook geweest, al zag ik langere treinen over de lijn glijden uit de opening van de dag. Een kind voor een raam ben ik nog en ik tel met héél klein vingertje de wielen van andere dingen, zo snel als zielen.
Er werd door 't eilandvolk een taal bedacht (Op 't oog coulant: haast geen grammatica) Waarin de vreemdeling zich zou verslikken  'Advisable maar admirable!' 'Ja!' 'Recite maar recipe!' 'Ze zullen schrikken! Wat dacht je van trough, plough, through, rough en though?  En om het nog een beetje aan te dikken: Sieve mag niet rijmen op believe? 'Just so!' Dat hebben wij er prima afgebracht -  De spelling gek, de uitspraak abnormaal En wacht maar af: dit wordt een wereldtaal!
weet jij wie er vandaag onder de wagen  van de deen gaat liggen   onder de bedrijfswagen   wie er in de bedrijfswagen mag   de bootvluchteling   mag de bootvluchteling  in de bedrijfswagen   onder de wagen  is het beschutter   daar houden die mensen van   je zult het zien  met de wagen van die deen  gaat heintje van hiernaast  de pui rammen   van de bootvluchteling   had hij maar met zijn jatten  van de vrouw van de deen  af moeten blijven   maar met zijn nieuwe wagen   ja....joh    je moeder en een halfnaakte bosuil 
- want ieder woord wordt weerwoord.  Het zijn de vormen waarmee wij kampen.  Voortaan mag niemand  ontwapenen tot de tanden.
Soms denkt men dat de wereld van de kinderen nauw omlijnd is, niet verder reikt dan de horizon van de dagelijkse hemel. Maar die wereld is even ruim en wijd als die der volwassenen: een afstand voor het kind is niet gelijk aan de onze. Mijlen zijn nog ongeteld.  Een zeilboot door kleine hand van de oever geduwd, reikhalst naar de overzij van oceanen. Luwte is dood.  En spelen kinderen op een zomeravond nabij het omheinde bos en komen zij daar waar het groen van de bomen donkerder is en een smalle weg zich voortslingert naar het onbekende, dan beleven zij de angstige bekoring van het verafgelegene. Dat tegemoet gaan met hoogmoed en eerzucht.
Terwijl hij zijn schoenveter strikte keek ik uit het raam en zag hoe de zon al verdween achter het dak van de buren  nu wij zo lang  vruchteloos hadden zitten praten over een later dat ontbreekt in ons verschiet Kijk,  het betrekt, zei ik Hij lachte, niet vrolijk, niet triest en we gingen tóch naar buiten omdat het binnen donker was
God het jou, edelbeen van rib, 	 uit Adam gegee vir : die wêreld 				vir Afrika 				vir ons Land 				Stad of dorp 				vir die Huis van 				Aanbidding 				waar jy liefde 				vir jou man 				jou kinders 				koester.  	God het jou, edelsteen van goud,  	gegee : uiterlike skoonheid 	daardie eie, aan jou pragtige postuur 	daardie eie, aan jou innerlike gesindheid 	elkeen geskape in Sy beeld van volmaaktheid.  	God het jou, edelsteen van diamant,  	gemaak : ’n deugdige vrou, die sterkere vat 	díe een, wie vandag Oscar’s ontvang 	díe een, vir wie die wêreld hande klap 	díe een, aan wie se lippe, almal hang.         	God het jou, edelsteen van robyn,  	gemaak : om humeure te beteuel 	met ’n glimlag, sagte woord 	die gesin te voorsien in hul 	behoeftes en daaglikse brood.  	God het jou, edelsteen van marmer,  	gemaak : díe moedige een in jou huis 	wat alle probleme kaf kan draf			         aan meer as vyf dinge gelyk aandag 	kan gee, ongeag hoe swaar jou kruis.  	God het jou, edelsteen van pêrel,  	vrugbaar gemaak : om volkere te vermeer 	die ysterhand van die man onderdanig  	te wees, maar hom tog te verlei met jou  	sjarme, om sodoende, sy hart te regeer.  	God het jou, edelsteen van porselein,  	gemaak : díe een wat vir jou man 	’n sieraad is, jou kinders staande hou 	as jy hul snags aan God opdra, jy 	Sy Godskleed van seënbede, oor hul vou. 
Anders dan dichters, die met zoveel zwier de deugden van hun vaderland beschreven, vind ik het enkel goed om er te leven. Mijn eigenlijke land is dit papier.  Is immers dit papier - al om het even of ik in vreemde streken woon of hier -, en ik als vorst, mijn pen als valkenier  jagen er op de vogels die daar zweven.  En toch, hoe afgedwaald ook in dat land, waarin de hele wereld is te vinden, soms stuit ik op een smal en effen strand, of op een stad met grachten en met linden, of op een vaart met vissers langs de kant, en dan ben ik, als ieder, mild vanbinnen.
onder wolken vogels varen onder golven vliegen vissen maar daartussen rust de visser  golven worden hoge wolken wolken worden hoge golven maar intussen rust de visser 
ik zal de gedachte nooit verliezen en altijd overwinnen  ik zal de gedachte verliezen en overwonnen worden  ik zal de gedachte altijd verliezen en niet overwonnen worden  ik zal telkens overwonnen worden en de gedachte nooit verliezen  dit is waar
het is daar een fluiten en gijgen ze smijten de trompetten erbij op een hoop de genodigden slopen de rieten en kleppen een select groepje poept fagotten vol een ander gezelschap spuit voor straf de celesta tussen de bellen men stampt er de bas in zijn kloten kontneukt de piano het podium af en dan ook ineens de hans in het bruiloftorkest het is feest in de stad dat moet godverdomme gedanst  het was er een klingen en dreunen van hard pauken hard posaunen  daartussen hinkten en steunden de kreupele engelen  gezeten vanaf kraakwitte schouders keken er twee op haar hart ze wezen  onherstelbaar deze bruid haar huid gebroken zwart
Avonden lang zat hij dan in gedachten verzonken. November brokkelde af in winterse buien, waarbij een straf soort duisternis zich ophoopte tot nachten  van slapeloosheid en eindeloos wachten op het onontkoombare oordeel: Laf! Zijn leven vervalsend tot aan het graf zo was het, niet langer zou hij nog trachten  deze kwellende kennis te ontlopen. Het ging bergafwaarts, hij raakte in nood men wilde tenslotte zijn huis verkopen 
Terwijl het laatste gedicht het tijdstip verteert staat de maker geledigd op van zijn tafel hij reinigt zijn vleesmes en kijkt uit het raam  op de sierbestrating zieltogen de bladeren verlost van hun zomer, de windengel hurkt in het eeuwige onkruid en wacht tot er tijd is  dus vredig de avond vol afscheid en oorlog wereld waarheid en liefde behelzen onkwetsbaar hun ijzeren letters  nu nog iets eetbaars, bloedbeuling witbrood dan eindelijk slapen, zwart is de mode  ---------------------------------------------------------------- Van Gerrit Kouwenaar verscheen in 2003 de bundel 
Onder het raam, in de aarde, die sporen die me dierbaar zijn Toen hij kwam, wie zond hem weg? Ik zond hem weg: het deed geen pijn.  Het deed geen pijn; maar iets verdwenen of dood in mij; mijn gedachten staan als soldaten gehoorzaam, in rechte rij.  Op een nacht valt de sneeuw, maakt de aarde wit, maakt de aarde rein. De randen van mijn ogen doen pijn; het komt door de slaap, het komt door de sneeuw, het komt door die sporen die niet te vinden meer zijn.
Net als  bij die onnatuurlijke stilte steun ik op het leenwoord, gewend aan lokale verdoving als ik ben.  Ik vul. Net als. Mijn plaats. Maar waar?  Op het strand laat ik mij deze eenmalige zomer  niet zien, zelfs anoniem niet, gewend als ik ben.  Het onweer blijft uit. Maar waar? Net als. Was ik maar weer plaatselijk verdoofd!
Als regens waaien in de hoven en maaiers op de heuvels gaan, bundel ik mijn vreugde tot schoven. En het oog is hol en vol tranen.  Bomen lozen bladeren, ik haar, schaduw en nagels. Kort ben ik op aarde, korter dan een sjaal. Steeds verlaat mij weer de ochtend.  Steeds lokt mij weer de laan. Tot ik door het dwarse tuinhek ga.  Dicht is het huis. Ik loop maar om. Stokrozen koppen naar de zon. Een hoge zee spat de maan nat. Hard is het leven en apart.
vanavond pluk ik bramen voor een dode vriend met zwaluwen, het vuur, de drie seizoenen draag ik geen wanten maar een kruis tegen de kou bevroren heuvels op  mijn hart klopt zachter in het bos omdat het stilstaat bij de bomen ik heb het leren donkerrood te bloeden bij gevaar
Op dijkjes langs de balkengaten stonden wij stil in de kou, en dan maar over kunst en toekomst praten als jij in elk geval een schilder wezen zou. Ik wist nou nooit eens wat ik worden wou en kon mezelf soms om die vaagheid haten. Maar onder mijn bewondering voor jou school toch dedain voor missers en hiaten  bij iemand die te weinig boeken las. Jij slikte dankbaar, of het manna was, al wat ik je vertelde over morgen en over wat er vroeger is geweest. Je schildert nu decors in Avereest, in godsdienstwaan gekerkerd, of geborgen.
In het verhaal van mijn twee steden is het vooral in deze stad dat mij meteen weer is ontgleden wat ik het meest heb liefgehad.  Mijn Amsterdamse perioden meet ik als vanzelfsprekend af aan onvergetelijke doden om wie ik onvergeeflijk gaf.  En altijd loop ik in den blinde door de bekende buurten rond om iets van vroeger te hervinden wat ik ook vroeger nergens vond,  maar mij zal nimmermeer gebeuren, aan deze gracht, in gene straat, dat een van de vertrouwde deuren als vroeger voor mij opengaat,  want achter deze gevels is er in leven geen die op mij wacht; De Houtmankade, Roemer Visscher, Constantijn Huygens, Brouwersgracht.
De zee is Grieks en blauw, de passagiers         turen zwijgend in drie talen:         geen dolfijn te zien.          Hagedis, kleine sauriër,         met jou is het hollen of stilstaan         als een dode tak. Beweegt je oog? 
Pokdalig erf. De pomp, de dissel en de molm. Om de vlier de muggentros,  van energie het nabeeld in de roestende coulissen. Oud is de zomer.  Het oog over het rietland en het ongewisse, te traag voor iets anders dan stof.  Rimpeling van water in de donkere, mosgroene vonten van de avond.
Vanmorgen sloeg de poes ineens aan 't zingen. ’k Zat aan 't ontbijt en staarde radeloos in de thee. 0! 't Was een treurig lied vol jeugdherinneringen: van een geliefde en een wandeling aan zee.  Plots viel de hond in met een diep neerslachtig janken: ach! van een setter stond zijn hartje zó in brand maar zij was doodgereden; van die kranke liefde rees hij nooit meer uit zijn mand ...  Vóór ik het wist begon m'n eigen keel te zwellen en huilde ik mee met de beschuitbus in mijn hand. Die was van Bolletje, de thee was van Van Nelle; maar van mijn tranen was Jeanett' de fabrikant.  0! 't Is geen leven meer voor deze vrijgezellen; als dat zo doorgaat bung'len zij aan boord of band;
In de nachtwind, als ik niet slapen kan, hoor ik de toorn en het lijden van God. Maar boven de storm uit hoor ik de stemmen van miljoenen zielen, voor eeuwig verloren, die roepen om gerechtigheid.
Ik trok een streep; tot hier, nooit ga ik verder dan hier.  Toen ik verder ging trok ik een nieuwe streep, en nog een streep.  De zon scheen en overal zag ik mensen,  haastig en ernstig,  en iedereen trok een streep iedereen ging verder.
Men verdraagt zich maar moeizaam. De spiegels van de tijd en de controleposten van de dag.  Als adem vergaan de wolken nergens stokkend, mij benomen weliswaar maar prachtig.  Het scherp gestoken zolderraam, als gat onovertroffen, en het dagelijks bewegen; men zal er maar tussen vermorzeld -   verontschuldigingen als wormen door de dag, die daardoor vrucht zal dragen, zich zal slagen. Waarin de spade, waarin de blote hand met weerzin.
De bozbezbozzel lijkt wat op Een jenk, maar heeft een klein're kop.  Zijn poten staan steeds twee aan twee Als eenmaal bij het stekelree.  Hij hinnikt als een maliepaard, En als het sneeuwt heeft hij een staart.  Wanneer die staart zijn kop zou zijn, Was hij precies een spieringzwijn.  En als hij zeven staarten had, Een kossosale kolbakrat.  Nu lijkt hij nog het meeste op Een jenk, maar met een klein're kop.
Soms lang ik in donkere nachten mijn vrouw haar thuiskomst af te wachten. Ik lag haar thuiskomst af te wachten met een klap in mijn gedachten.  Ze ging de hort op, keer op keer, met een andere meneer. Ik lag haar thuiskomst af te wachten met een klap in mijn gedachten.  Het sloeg mijn vrouw soms in haar bol en dan ging ze aan de rol. Ik lag haar thuiskomst af te wachten met een klap in mijn gedachten.  En ze beloofde telkens weer: 'Lieve schat, het gebeurt nooit meer'. Ik heb haar één keer echt geslagen, dus ze mag niet klagen.  Ik lag zo vaak in donkere nachten haar thuiskomst af te wachten. Ik lag haar thuiskomst af te wachten met een klap in mijn gedachten.
- Arizona, vroeger Indiaans gebied -   uit de regenrots komen woorden in een zinderende taal vragen om het waterdruppen vragen om de wind die vocht waait vragen om de koele handen van de hemel naar de aarde vragen om het lied van beken vragen dat de rots weer zwart  van kleur wordt zwart en nat en haast doorschijnend als een spiegel waar je inkijkt als in diep en overvloedig water.
Achter in de fruitwei de gistende geur van duizend rottende pruimen zonder eters.  Bordje ophangen, twee gulden per kilo. Niemand. Eén gulden per kilo. Niemand. Gratis. Niemand.  Omdat het zo zonde is zet je jezelf eraan tot de stop uit de bodem springt het schip zingt in een poseleinen pot.  Zonde. Rottende pruimen zijn een schande die ze zelf niet kennen, heus  ergens op de wereld is iets fout gegaan.
Papieren arken op een vijver van beton. Spreeuwen harken pieren in een grijs gazon. Bomen met roos: uit hun kruin vallen duiven als Noach seniel met de broodzak gaat wuiven.
In de schemer buiten op een tuinbank gezeten  van de geluidloze vlucht van de vleermuis omgeven  werkt het gestage knagen van het geweten  ons méér op de zenuwen dan binnen  op de bank gelegen met de televisie aan -   vandaar dat in zo weinig tuinen banken staan
Niemand kwam er. Hij werd steeds eenzamer En alsmaar bekwamer In het bewonen van zijn kamer.  De ramen groeiden dicht Van vet en stof, geen zicht Had hij nog op enig licht Of schemering, een lichtgewicht  Werd hij, vel over been. Een kapstok, zo ging hij heen. Alleen en alleen en alleen. Allang toen hij was heen -   Gegaan, ging plotseling de bel. De buren riepen: Zie je wel, Hij doet het toch, de bel! En nu is hij niet thuis. Of wel?
Vergeet mij maar. Doe mij maar weg uit Uw herinnering.
De dingen doen en aan het einde, basta, geen leer omhelzen. In het halfduister de uitgang raden. Niet in paniek geraken. Hij weet wel dat je komt, het staat in zijn agenda.
Ik denk veel aan je Niet weinig  Ik streel je teder Niet gedachteloos  Ik twijfel Niet zo'n beetje ook  Maar niet aan jou En niet aan mij
Paola is mooi.  Niet ordinair mooi, nee: chique en sensitief  - je kan wel merken dat haar moeder een Italiaanse is!  Ik heb met haar gedanst  en ook met haar moeder.   Ze houdt van poezie  en leest mijn gedichten in de bibliotheek.  Nu leeft de hele familie met mij mee.  O ze is zo trots op mij!  Ze zet de bundel op haar lijst.   Ze woont in een dorp, ver weg  met haar ouders en haar zusjes en haar broertje.  Drie keer per jaar komen ze in Amsterdam.  Dan gaan ze naar opa en oma en dan moet ze  broodjes smeren en afwassen.   Ik heb haar een brief geschreven  waar niet in staat wat ik had willen schrijven:   Hou me vast want ik tuimel.   Paola is mijn nichtje  en ik hou van haar. 
Nergens klinkt een schot blaft een hond beweegt een haas tussen de slapen  krommende ochtenden een rug recht het hele huis weer moeizaam steunend in de beugels  en ze verplaatst haar nieuwe bank blankt ongeschoren benen vol zonlicht;  Alle kinderen zijn op  de hond trekt met zijn poten jankt en gromt.
Mijn moeder die haar lange laatste jaren in een tehuis voor oude mensen sleet, had na verloop van tijd steeds minder weet van dingen die daarvóor haar leven waren.  Ze was haar man vergeten, lief en leed dat zij om zijnentwille mocht ervaren, de kinderen die zij had moeten baren en dat ze die gevoed had en gekleed.  Alles verdween: zij ook. Het meest vertrouwde, wat ons als lichaam eigen is, verdwijnt, en waar wij onze ziel voor geven zouden,  het wordt als niets. Toch hoop ik op het eind al was het maar iets vast te kunnen houden van wat nu nog zo onontbeerlijk schijnt.
's Nachts in doodsangst weet ik het zeker: ik loop van het kastje naar de muur.  Overdag mij doelbewust bewogen van het kastje naar de muur.
Er zijn dieren die piepen. Zo zijn ze geschapen, tot piepen. Hun tieren te iel in de mist.  Er zijn dieren die loeien. Zo zijn ze geschapen tot loeien. Hun roepen te rauw in de mest.  Er zijn dieren onhoorbaar. Scharrelend.
Enen crème gesausd uur zonder spat of gal; zondag: een geglaceerde  pudding. In mij sluimert geluier,  gelach met de pet af, lichtlinnen gespin.  Onder ons goed gezind natafelend.  Aan dit fiberfill moment ben ik gehecht, het is een familiestuk.
Wanneer ik slapen ga ligt de zee nog steeds beneden en altijd is de zon me voor.  Ik sta bij een uitsnede van donker water en later ben ik bij de boten  met zeilen wit zo licht als opgeluchte stemmen en tussen de schaterende meeuwen weleens opgetogen.  Maar in de ring die ik kreeg sta ik scheef naast een datum. En ik zie hem in de verte gaan, met een zon. Slordig herhaald in het raam.  Hij noemde me Bloem. Ook wel Lente, Sexy, Liefste, Liefde, Lief en de laatste tijd steeds vaker Lieverniet, Neelater, Alsjeblieft.
Voor Chris van Geel jr.    Ik ben een ziener als een witte olifant,  ik zie het vasteland al uitgestorven  en zit aan zee met slechts de laatst verworven  stenen en schelpen glijdend door mijn hand   Ik voel met mens noch ding een enkle band,  omdat 'k geen hartstocht ooit ben nagezworven.  Een ieder heeft het snel bij mij verkorven,  ik wens mijn stil gebied onaangerand.   Maar ik vergeet en kan alleen verlangen  gerespecteerd te blijven in mijn spel  met kralen, veren of zelfs spoken, vrij   in waar 'k mijn eenzaamheid mee vol wil hangen.  Een wraak is nu alreeds wat ik vertel,  want als ik dood ben speelt men ook met mij.
Ze was al heel erg oud. Daar riep een meisje: 'Kijk, oma, het is winter!' En zij zei: 'Ik zou zo graag gaan spelen, weer spelen in de sneeuw.' De lente kwam, een lente later zou ze sterven. Maar ze zei: 'Ik zou zo graag gaan lopen, lopen door de regen, al die druppels op mijn gezicht.'  De zomer was voorbij, voorbij. Ze zei: 'Die appeltjes rook ik zo graag, vooral wat in het gras lag, in de grote tuin van mijn pa. Dat rook zo goed, zo goed.' Haar rimpels betoveren haar glimlach, het verleden staat op een kier. Heel even kijkt een meisje naar een oud meisje in een hof van Eden.
De afgelopen dagen denk ik meer en meer aan het eiland van mijn moeder  en het huis van haar vader, het had blauwe buitenmuren en geen deuren, zoals de meeste huizen aan de baai.  De zee, het blauwe huis op het strand, de boom in de keuken die men uit bijgeloof niet had willen omkappen, er was zelfs een gat gemaakt in het dak -  alles komt steeds meer op hetzelfde neer:  daar staat mijn vader, maar nu zonder zijn vrouw of zijn schoonvader, de enige blanke man in zee en hij kan niet zwemmen. Voetje voor voetje stapt hij, zonnebril op, met een brede grijns door het ondiepe water.  Deze domme dagen zoek of bedenk ik maar wat bij elkaar, met stomheid geslagen. Zo voorbeeldig, en dan stopt het.
Dagboeken zijn als leven, data, dag in dag uit. Blauwe, strakke hemels, regen. Als het aan mij lag zou ik zeggen: laat men de dagboeken voltooien, handschriften, thema's doen er niet toe. Gooien  we de mens voor leegogige, gladgeschoren leeuwen die om het bestaan van een dagboek slechts geeuwen, dan zijn we niet die betere verre vriend of goede buur, al kleden we ons naar de tijd en betalen we zuivere huur.  Er zijn slechte buren geweest. Het theeservies van de mens wiens dagboek als een raam werd dichtgeklapt - glasgerinkel, inktvlekken  staat vies  op andermans aanrecht. Maak het nu beter, was het af en breng het terug. Maar alleen de doden mogen vergeven en zij kunnen niet spreken. Hun buren zijn andere doden, eindelijk veilig, zij hebben geen mond of een kaarsrechte rug.
De hoop, met zijn loverpracht,
ik had je bloemen willen zenden een soort bloemen dat je zou doen begrijpen hoe ik wandel onder welke luchten ik wandel over welke bodem ik wandel  ik had je bloemen willen zenden een soort van winterbloemen met de bruine kleuren van de laatste roos en de geur van nachten lopen in gevaarlijk terrein door verwaarloosde heggen omgrensd waarachter men narcissen kon vermoeden van de maanden die achter ons liggen narcissen van een geur die ik waarschijnlijk te liefelijk schat  dat soort bloemen had ik je willen zenden niet per post en onverpakt neen ze zouden je worden gebracht door een zwarte jongen met een Grieks profiel die Duits studeert aan de universiteit die zichzelf een choreografie heeft geschreven op muziek van Mozart  dat soort bloemen door zo'n soort jongen  maar ik vernam dat je op reis bent en wel niet meer terug zult keren 
Als vrij zijn is: hou jij je mond want ik heb iets te zeggen  Als vrij zijn is: jij achter tralies, want dan hoeven wij niet bang te zijn voor al jouw anders zijn en doen en anders laten  Als vrij zijn is: de dag van morgen strak bepalen door de dag vandaag iets minder dag te laten zijn  Als vrij zijn is: de deuren sluiten en op het beeldscherm vrij bekijken wat veilig uit de buurt moet zijn  Als vrij zijn is: steeds rustig slapen omdat de anderen hun tong moedwillig is ontnomen  Als vrij zijn is: eten wat en wanneer je wilt maar de schillen laten vallen in de kranten waar de honger wordt verzwegen  Als vrij zijn is: niet hoeven weten wat mij heeft vrijgemaakt, mij vrij houdt, mij in vrijheid elke dag gevangen neemt  Als vrijheid is: wachten tot de ander mij bevrijdt van angsten waar ik heilig op vertrouw  Als vrijheid mijn gedachten pleistert Als vrijheid om mij heen overal rondom en in mij waait, maar voor jou niet is te vangen  Als vrijheid mij beschermt tegen jouw ideeën die voor mij te anders zijn  Als vrijheid voor mij vandaag zo vanzelfsprekend lijkt, en jij niet weet wat dat betekent  Dan is vrijheid munt voor mij en kop eraf voor jou Dan is vrijheid lucht en willekeurig  Maar staat het mij misschien wel vrij om iets van mijn riante vrijheid -met wederzijds goedvinden natuurlijktijdelijk of voor langere duur af te staan om jou van mijn verstikkende vrijheid te bevrijden  --------------------------------------------------------------- Onderdeel van het Vrijheid-Freedom-Libertad-project 
disneyland paris bestaat vijf jaar er valt confetti uit de wolken  we zitten aan de lunch in het new york hotel sebastiaan en ik lopen naar het buffet ik til het deksel op van een enorme vleesschotel - pap - vraagt sebas - is dat kip? van de damp beslaat mijn bril - that's duck sir - schiet een ober ons te hulp het tafelzilver hangt plotseling op eigen kracht in de lucht - you mean donald? - vraag ik wijzend op de eendenborstjes stilte daalt over de tafels dan stijgt homerisch gelach op  sebastiaan kijkt niet blij
Wat is een mens? Een stip op een stip voorbij de zon, die zelf is zoekgeraakt in het heelal van melkwegstelsels achter melkwegstelsels. De mens: waar praat zij van in al die tijd, aeonen ruimte, zevenmijlen licht en zeventig maal zeven mijlen niks. De grote duisternis waarin de dode schimmen zich dringen naar het schemerachtig licht, waarin de goden ongeweten ruisen voorbij de tijd, die ons geblinddoekt houdt. De mens vindt later vast zichzelf terug als zij daarop vertrouwt of niet vertrouwt. Maar al die brede banden tussentijd, dat is wat mij nu eventjes benauwt.
Neergevallen waar ze vroeger stonden het voorhoofd tegen de arm gedrukt het gezicht naar de grond, rustig ademend.  Boven de aarde, onder warme dekens onder stevige daken, op goed geluk in elkaar gekropen, in zichzelf gedraaid  terwijl de wereld zich opent als een hand terwijl vingers andere vingers zoeken andere vingers andere vingers en de vissen  wiegen de zee tot rust en de schepen hun vracht en de radio de vader en als een zachte doek de vader de moeder, de lampjes de nacht.  Waarom waak je. Waarom moet iemand waken, iemand aanwezig zijn.
Zoals zo vaak ga ik op reis. Jij brengt me weg - niets aan de hand:  'Tot ziens, tot straks, voorzichtig zijn, gelukkig blijf je in het land!'  Iets minder vaak, maar ook niet mis vertrokken we op ons gevoel. Elkaar goed vast en koffie mee, de wijde wereld als ons doel.  Maar deze tocht naar etherland, met felle lamp en witte jas, maak ik straks met alleen mijzelf een eenzaamheid als pas.  Er zal geen foto zijn, geen kaart
Laat mij één keer in water met mosgladde keien waterwindsels om mijn middel Van een zwarte stoel van Thonet, het touw door keukenlicht, mijn spijt die kokt Klassiek in bad, met lemmet aan de pols, dressed to kill, mijn dood stinkt niet Alsjeblieft geen trein, zo mannelijk, niet klein genoeg  Ik zou drie keer willen doden Een kind, een volwassene, een dier Met mes, pistool, slanke vingers die van niets weten Nee, men geeft advies binnen de perken van een bad, een stoel, een opboljurk mijn vogelvrijehals te blijven
Weer liep een stoet van lijken door de nacht, wereldwijd uitgezonden en herhaald en herhaald en herhaald, waarna een man in schone kleren wat hij dacht.  We hielden onze hoofden  achterover. Het toestel hing te hoog. Wit licht weerkaatste in de glazen op de toog, waarachter zwarte obers lachten: laatste ronde maar bleven schenken, onbetaald.
'Kom terug.' Als ik die woorden eens zó zacht kon zeggen dat niemand ze kon horen, dat niemand zelfs kon denken dat ik ze dacht...  en als iemand dan terug zou zeggen of desnoods alleen maar terug zou denken, op een ochtend:  'Ja.'
Vooruitlopend op een gebroken tak het plotseling laten vallen dat in mijn arm huist en dan een glas bereikt alsof het lukt.
Slapend schik ik mij naar het lichaam van mijn inmiddels geliefde. Haar kin tussen mijn schouderbladen.  Overdag blijf ik tegendraads. Kerf ik mijn voorhoofd tot wijdvertakte webben als zij iets vraagt. Wellen mijn woorden op in haar ooghoeken. Schuif ik de nacht van mij af als een slecht boek.  Ik scheid wat van de wijn is en wat van mij schenk allengs minder van mijzelf in het glas. Ik slink tot een woedende kring op het tafelblad.
Gemengd bedrijf: aardappels, knollen, graan, het varken en de kip, de koe, het paard, de mens, het huis, de stal, het groene land, de nacht, de dag, de kringloop van de maan, het schommelen van de wieg, de wekroep van de haan, drift, vruchtbeginsel, rijping, ooi en lam, zomer en winter, appels, pruimen, jam -  slagregen, windhoos, hagel, bliksem, brand, onkruid en schimmel, schurft, rot, kramp, pest, mond- en klauwzeer, koepok, staar, rat, muis, insect, de worm die knaagt, het stervend vee, de schoot die nimmer draagt, roddel, venijn, blindheid en starre waan -  zegen en ramp aan ziel en lijf, zo drukt en rust Gods hand op het gemengd bedrijf.
Zo dichtbij als mijn kamerjas, vanwege de kou onder de deken gelaten en tegen mij aan gelegd, voor de morgen, als zijn komst zo betrouwbaar,  zo naast mij in aarzelende zinnen van adem in en adem weer uit met telkens dat even onneembare obstakel dat weloverwogen weg wordt geslapen, zo luisterrijk,  zo naar binnen gedropen als muziek, al die adem samengekruld en deinend van minuut tot minuut op een snaar in mijn hoofd, een spinnende fuga, zo nabij.
Wat beklijft? Vraag het de wasknijper die met een stalen oog een lijn vastbijt   Wat blijft als straks de herfst aantrekt?  Wat is het dan een veer om dit gespannen hout dat krampachtig nog wat was vasthoudt
Zij staat over de kom gebogen, beslag tot aan haar ellebogen. De onheilstijding die hij brengt wordt opgevangen door haar rug. Als zij zich los wil maken trekt het brood in wording haar weer terug.
Zonder ik, zonder onderwerp. Lier aan wilgen gehangen. Ander instrument aangeschaft.  Met voorhamer van grote  gevoelens op xylofoon van ziel. Ziel kapot, natuurlijk.  Met hark ziel in hoek geveegd en opgestookt. Meer ziel dan hij dacht.  En vervolgens op hark viool gespeeld, met zaag als strijkstok. Een liedje.
Wil je mijn ring zoeken, vraag je, mijn vingers worden zo smal. We zoeken eenzelvig, beangst om wat ons ontglippen zal.  Je gaat staan naast het bed op leden zo dun en onmachtig dat je er niet op kunt staan, maten ooit zo krachtig.  En je valt in mijn armen als ooit, onvindbaar alleen, en ik leg je weer neer, gebroken een ring om je heen.
In de stralend gouden avondgloed van Aelbert Cuyp dromen de koeien als antieke goden. De spiegel van het bergmeer opent het binnenste zien. De hemel en de aarde rusten in elkander uit.  Men zou wel willen lopen over het gele water en zo de wolken raken en nooit meer ontwaken. Zeilen ruisen uit de verte als een meisjesstem, of zijn het nevelen, en is de stem van Hem?  Waar na dit landschap nog naar toe te gaan? en rode boom ontbrandt tegen weidskobalt.  Oranje sterren regenen door de spasmes van zijn takken. Er is geen rust in het heelal.  slechts in tere deining van blauw en grijs en roze, verzoent Piet Mondriaan de geest met de natuur.
Is het vandaag of gistren, vraagt mijn moeder,  bladstil, gewichtloos drijvend op haar witte bed.  Altijd vandaag, zeg ik. Ze glimlacht vaag  en zegt: zijn we in Roden of Den Haag ?  Wat later: kindje ik word veel te oud.  Ik troost haar, dierbare sneeuwwitte astronaut  zo ver al van de aarde weggedreven,  zo moedig uitgestapt en in de ruimte zwevend  zonder bestek en her en der.  Zij zoekt - het is een s.o.s. -  haar herkomst en haar zijn als kind  en niemand niemand, die haar vindt  zoals zij was. Haar franse les  herhaalt zij: van haar 8e jaar:  'bijou, chou, croup, trou, clou, pou, òu,  die eerste juffrouw, weet je wel  die valse ouwe mademoiselle  hoe heet ze nou. Ik ben zo moe.'  Had ik je maar als kind gekend,  Die nu mijn kind en moeder bent.
Wij gingen uit stelen en begonnen meteen met de dag. Van zonsopgang tot een handvol peperdure minuten na middernacht.  Wij verzamelden geneeskrachtige kruiden zoals de zangerige lus van de bergweg, de speeltuinen en de boomgaard waarin het boerse linnen te bleken lag.  Wij droogden wat we met honderd listigheden verworven hadden en stampten het fijn met de vijzel van alwetendheid tot woorden die door niemand konden worden uitgelegd.
Volgens de astronoom die met de mond vol tanden staat - knappe kerel -  was er in het begin al iets.  Iets: met veel aantrekkingskracht, een zwart gat, een vlam in mijn hart.  Zo niet, geen gebeurtenis t voor t + 1, en dan ook niets daartussen  waar tijd plaats  kon vinden. En zonder tijd geen pijl die ergens vertrekt om God weet wanneer ergens anders aan te komen.  God, Cupido, Thor.  Zo denkt men zwijgend dat er in het begin iets geweest moet zijn waarmee het allemaal begonnen is.
Gehurkt, hun oren dubbel tegen het glas, spelen ze  wie het langste onderblijft in de Nantische brandewijn.  Die steken om het hart! Geen moeder rijgt zo'n naad.  Ondergedoken in hun jeugd dromen ze over knikkers lucht.  Een nauwelijks zichtbare lijn verbindt hen met de stop.  Hun dood hangt aan een zijden draad.
Op water lopen? Zee is bedrieglijk en veel te diep al ligt zij daar en lijkt een dier te wezen want rillingen van schuim gaan overheen haar luie lijf dat ademt als een stier zo luid.  Beter is wandelen door de hoge lucht daar weet je zeker dat je niet kunt gaan maar heel het mensdom zal versteld staan hoe rap van dwalingen je keert.
Terwijl ik lees voel ik mijn dochter kijken;         ik laat niets merken en lees rustig door.         Haar leven doet zich helder aan mij voor:         het zal in alles op het mijne lijken.          Niets kan ik doen, opdat zij zal bereiken         wat ik, amper gevonden, weer verloor;         geen vindt van het geluk méér dan een spoor,         ook zij niet, en ook zij zal het zien wijken.          Ik sluit het boek. Wij zitten naast elkaar;         geen woorden tussen ons; slechts, even maar,         de glimlach van de een tegen de ander.          ‘t Is of ik in mijn eigen ogen staar,         en wat daar staat, het is als water klaar,         wanneer ik langzaam in mijzelf verander.
Bomen buigen weg van de kust  voor het huis schuift een steiger   de rechte gevel en rechte steiger  zijn bomen die naar je wuiven   het huis vanuit een rijdende tram  helt in de wind die van zee komt   je buigt je hoofd onder de steiger  kijkt naar buiten als je thuis bent.   -------------------------------------------- Dit gedicht is in januari 2007 verschijnen  in het poëzietijdschrift Het liegend konijn; 
Deze geboren vreemdeling op vijandelijke bodem getogen -  terzij van fonkelende zonen neven aangehaakte schonen toont hij zijn wonden spreekt hij zijn woorden dichter zonder landstaal  deze blanke zwarte blanke oudere broer van miljoenen deze geboren koning.
Hoe opvallend zijn de letters op het draaiend, voortdurend ooit beschaduwd oppervlak. Wat een achtergrond! In het licht daarvan kan niets onopvallend zijn. Men kijkt het best op een afstand toe. Straks komt er specie uit de opening die zich ergens concreet en zinvol instort. Hoe veraf is het betonrot nu.
verborgen in een hoge kamer met het uitzicht op wuivende bomen  geprangd tussen witte muren het lange licht te vangen voor de nacht gaat komen  gedompeld gedurig onder de duur der dagen geduldig staan als een paard in de avond
Ik heb de aarde in  Twee hutten verdeeld: een Voor mij En een voor mij zelf.  Als een rivier voeten Loop ik naar de monding Mijn woorden Over verbrande akkers. Het trage zilver van mijn spoor Bevlagt de dagen tot waar Zij heimelijk gaan:  De echo van geluidloze paarden.
Het verleden en de jeugd nu eindelijk afgelegd. De toekomst evenredig bijgesteld. Zal ik dan maar  beginnen te leven? Je haalt je een verhaal in je hoofd waarin geloofd wordt, en dat in de tegenwoordige tijd verteld. Ten slotte is het allemaal net echt. Inademen, uitademen, hinderlijk eenvoudig, een autonome zenuwtrek. Dat heb ik toch maar geleerd. Als je het laat ben je gek.
Auto's, gelach, geraas: alles slaat dood  op zeven hoog. Ik hoor alleen mijn spons  en het verkouden knarsen van het staal waaraan ik hang. Soms spreekt een wolk mij aan  of gis ik wat een meeuw te zeggen heeft. De mensen: druk, wit, stemloos, achter glas.  Op acht hoog kunst. Dat meisje daar, die lach, wie heeft haar zo bespied dat ze immuun  voor complimenten mijn gezicht in kijkt? En wanneer breekt die sperwer uit zijn lijst?  Ik hang hier als een ijskoud schilderij waar niemand oog voor heeft, ik poets en zwoeg  en maak het uitzicht vrij - schilder er maand na maand onvervalste wolken bij.  Kijk. Daar kruipt al zonlicht in mijn lijst.
'We weten wie je bent.'  Huh? Zwarte krul als monocle omringt rond oog.  Trein valt langzaam stil.  Vrouw - vrouw? - stapt op, verdwijnt. Weg.  Twee rode stippen -twee!- zweven duister van ruimte in.  Trein aarzelt - wat nu te doen?  Zet zich  naar vreemd signaal weer in beweging.  Ze weten wie ik ben.
ooit was de dolfijn een landdier het wandelde rond en haalde adem onder druk van de weersomstandigheden werd de dolfijn in luttele millennia richting het water gedreven de eens volgroeide poten werden korter en korter tot ze nagenoeg verdwenen wat de dolfijn aan het bestaan op het droge overhield waren de longen evolutionair gezien is dat raar want wat moet je daarmee onder water vermoedelijk gaat het om een functie die nuttig is zij het indirect - denk bijv. aan lichaamshaar, blindedarm staartbeentjes of in breder verband het blijven voortbestaan van dichters -  misschien is het evolutionaire voordeel wel dat het de dolfijn in staat stelt van tijd tot tijd aan de oppervlakte te komen boven het water uit te springen en een blik te werpen op de blauwe of sterren- of wolkenlucht en de kust
Alledaagser kan een afscheid niet. Rafelig van woorden, wensen, handen. Er was een kind dat ik moest zien. Je hield het tegen het licht. Het greep ernaar.  Ik boog me diep. Zoiets duldt slechts de poëzie van kaarten, het staccato van huwelijk en geboorte. Je lag op afstand daar en eiste dat klaar  gebruik van woorden, lof op alles wat nu deugt: - het kruipt en dicht nog niet. 't Was groter dan ons beiden toen ik je huis verliet.
Over het krakende ei  dwaalt een hemelse bode  op zoek naar zijn antipode  en dat zijt gij  mogelijk dat men op zulk een kleine schaal  niet denken kan het maakt nijdig  of men is verveeld dus veel te veilig  dan is men verloren voor de poëzie  u rest slechts een troost ligt gij op sterven  gij verveelt u dan ook niet  en plotseling kan dan pop en bal  laat herinnerd u laten weten  dit was ik en dat was het heelal  ---------------------------------------------- uit: 'de Nederlandse poëzie van de twaalfde 
En al die tijd lag daar Dat heel gewone stukje papier;  Niemand wist Dat er zo'n vreselijke afscheidsbrief Op zou worden geschreven.
Elke morgen stond ze voor het raam te wuiven.  Ik zwaaide terug, maar wist niet wie ze was.  Buiten ging het leven door, maar 't hare  ging niet verder dan het glas.   Als ik terug van school kwam keek ik even;  het vierde raam, begane grond:  een witte muur met stille plooien,  alsof de vrouw niet echt bestond.   En toen kwam ik haar buiten tegen,  haar gang voorzichtig als op glas.  Ik groette haar; ze liep op scherven.  Ze wist ineens niet wie ik was.
Wij stonden in de keuken, zij en ik. Ik dacht al dagen lang: vraag het vandaag. Maar omdat ik mij schaamde voor de vraag wachtte ik het onbewaakte ogenblik.  Maar nu, haar bezig ziend in haar bedrijf, en de kans hebbend die ik hebben wou dat zij onvoorbereid antwoorden zou, vroeg ik: waarover wil je dat ik schrijf.  Juist vangt de fluitketel te fluiten aan. Weer is dit leven vreemd als in een trein te ontwaken en in ander land te zijn.  En zij antwoordt, terwijl zij langzaam-aan het drup'lend water op de koffie giet en de damp geur wordt: een nieuw bruiloftslied. 
Als de stalling dicht, de Zeester weg en  het strand weer is van wie het is, van  de kwallen, compact en groenblauw  van de kou, van meeuwen, van jou - prijs,  total loss, op natte gympen, dan  die wolken, lucht en winden wijst hun baan.  Vooral bij diepe mist, als er geen zucht-  je te bespeuren valt op 't strand,  en van de zee, daar merk je ook niets van.   Want wat je wilt, is dit: niets zien en niets  herkennen, dat je bent niet merken.  Uitgewist, niet vermist. Vooral maar niet vermist. 
'Twee soorten oorlog zijn er: om macht één, één voor recht. Ik zou dus graag eens weten waar jij nou wel voor vecht.'  'Ach, als ik eenmaal macht heb bepaal ik ook het recht. Mijn oorlog is dus goed, de jouwe die is slecht.'
De zee is trots op haar duinen.  Brekensgereed houdt zij de duinen bestendig.  Zij heeft haar kusten lief en kust ze.   De zee plant zich voort in het water.  De zee is voedzaam als een rijpe boomgaard.  Zij is de moeder van de grootste sterren.   De zee is een regen van goedheid,  beken het maar, zij is onmisbaar.  De zee blijft zoals altijd altoos vrede,  want in zee werd nog niemand mishandeld. 
ik verander de wereld ik verander de wereld in een kikker o kon dat maar, springen naar de sterren onze eieren door heel het al verspreid al mijden wij de vliegen al van verre geef ons ruimte geef ons tijd  geef ons tijd geef ons ruimte ik verzuim te vermelden dat ik niet toveren moet en goochel een spoor van woorden dat is mijn sprong naar de sterren dat is mijn kikkerbloed.
uit veel mogelijkheden (herinnerde, bedachte, toevallige): een huis in portugal met vetgroen tegelwerk buiten en een klinkende halve zin onvertaalbaar binnenin  niet veel! dan tóch: dit huis met zijn groen tegelwerk en zijn zin, dit stemmige groene huis, het nodigt zichzelf hier uit.
Op het veld dat de zeis maaide en dat ik aan de uitkanten proper houd met sikkels en scharen van licht staat een vogelschrik te kijk  Hij is een mens waaraan de kauwen vreten, oud lichaam traag draaiend in de winden van een te vroeg april Een zotskap die de boer te gortig was staat op zijn halmenhoofd en armen  stokstijf van angst wijzen twee windrichtingen
Op het vlakke land achter de bomenwal achter de heuvelrug langs de loofmuur floot de wind een wijsje voor wie het wilde horen
Al jaren dood gaat zij nog elke dag een heel eind om in mij. Ik zie haar na het scheren elke morgen voor me, en sta een voetstap in haar schaduw stil. Haar lach tast mij in oog en mondhoek aan, breekt uit zijn glazen kooi de kamer in en zwijgt wat aldoor was verzwegen: dat ze begraven lag onder de duim van een man, in een gat waar een bouwvallige god het werktuig van haar buik niet ontzag. Hij werd bewaard, zij vreesde. Zo ligt ze in mij opgespaard en gaat in elke vrouw die ik omhels tekeer. Ze duldt geen vader meer, geen spiegelbeeld, geeft mij integendeel haar weerzin weer.
En ongemerkt kwam regelmaat in maaltijden wandelingen, lijn in gesprekken, herinneringen. We kochten kaarten, maakten foto's en deze vitrine met namen van schelpen op kaartjes die het leven had moeten betrappen maar kansloos liet ontsnappen, vergeeld, verregend onder stof; Bontemantel, Watermuiltje, Hartschelp.
Klemde het deurtje? Een beetje. Maar ik stiet het open en liet - diep snoof ik de zeelucht toen blies ik mijn hand leeg -  de dief los.  Dicht boven de golvende golven, - natuurlijk klemde het hout, zo lang hield het dieren en goden gescheiden -  vloog ik mijn dief.
De avond valt over de Jordaan De avond valt heel langzaam  Langzaam slokt hij al het licht op langzaam slokt hij de gelukkige dag op  Al gauw bedekt hij onze versleten ogen die de hele dag  open zijn gebleven  Het is nacht in de Jordaan kleine geluiden duister geluk  Vreemde verveling
deze mensen zij zullen zeventig jaar worden weer andere veertig daarna in hotelkamertjes ziekenhuizen op de heide als de zon schijnt zullen zij stuk voor stuk sterven zonder zich te realiseren dat ik het voorspeld heb
Onthouden we dus van deze dag een breekbaar soort verloop Een maatpak en een zijden das een kamerjas, een strak verband een ingeblazen hoop  een blok dat weegt op jou  Hier nemen we nu de ruime baan de weg die leidt naar een nieuw oord  Vernemen we dan uit goede bron een verstrakking van de graat Een geruite rok, een zwarte speld een doorkijkwaas, een spaarlamp brandt een nieuwgevonden maat  een krop die zwelt in jou  De route glijdt langs een diepgroen dal vervolgt, vertraagt, gaat voort
bewust ontweek ik de gebaande wegen  het spoor van hen die me zijn voorgegaan en toen kwam ik bij deze afgrond aan  ik deinsde terug en trok verschrikt mijn degen   over het dal had eens een brug gelegen  ik wachtte tot de sterren en de maan  me richting gaven, maar ik moest voortaan  langs zelfgeknoopte touwen voortbewegen   ik hakte takken af, maakte ruim baan  kwam heremieten en profeten tegen  vroeg hun naar het geheim van het bestaan   ik heb hen uitgedaagd, eiste een zegen  ze keken me alleen maar minzaam aan  en namen afscheid, keerden om en zwegen    ------------------------------- uit: Coenraedt, 2009 
I   Ik ging voor ik vertrok door lege kamers die nog vol stemmen waren voor wie wilde horen. Ik zag de sporen: uitgesleten treden van een trap de wijde ramen. En mijn moeder die alleen gebleven  toch nog zong. Voordat ik kon bedenken dat zoiets niet kon omdat wie dood is niet kan zingen, ging de muziek weer aan en speelde vader fluit.  Daarna gingen de lichten uit en wist ik weer dat zij die dromen nooit zijn vertrokken en nooit zijn aangekomen.  II  Veel later kwam dit landschap mij begroeten. Steeds vaker als ik wakker werd droeg ik de wolken mee wanneer ik ging. Om wat verdween  wilde ik wel verder zoeken. Maar hoe muziek te tillen over de doden heen die slechts in dromen nog elkaar begroeten? Ook als je gaat verdwijn je niet  meteen maar blijft een beetje thuis. Het landschap in je hoofd brengt je weer terug naar huis.
Ik was bij de een en dacht na over de ander toen ik schreef over de zon Ik kan niet kiezen tussen passie of  geluk. Lik mijn oor Kus mijn schouder Wees plat wees vloers Bijt mijn hart heb ik met potlood in jouw oksels  gefluisterd Maar je was blind voor de regen in mijn zon- negedicht Elke zin  is een traan die het dansen  heeft gemist
Mismaakt is de krab: uit ijdelheid zichzelf geschapen.  Een stam wast zich met melk: zo ontstaan dan apen.  Een granaatappel bestaat uit gestolde tranen  van de profeet. De geloofsbelijdenis,  er zijn foto's van, staat geschreven in een bladerdak.
(voor het jarige konijn)  Omdat het liegt en dus kan veranderen  omdat het maar zichtbaar is tussen de lijnen  omdat het ontdekt wat al lang is ontdekt  maar nooit op deze onmogelijke wijze   omdat het zich aanpast, ook aan het zeer grijze  omdat het de jager zelf heeft gewekt  omdat het elk schot tot een spat kan verkleinen  omdat het gestroopt en verhandeld   nog nooit is gevat.   ----------------------------------------------------------------------------------
De duivels slapen en de heksen slapen aan hun staarten. De oude nacht is helder als door engelen gedronken water. Het is een zegepraal. Het is volbracht.  Alle vogels vliegen zachter en steeds jonger. Het woord is vleesgeworden en het klinkt levend in den lijve van een heilig wonder: mijn zonen zijn geboren en de koning drinkt.  Nu is het tijd om als een trage vader te werken in de trouwe aarde van de rust, de stilte te veredelen tot stil geworden eenvoud en God te danken voor de goedheid van de goden.
De grondwet van de aarde  is langs de kanten  van wegen en paden  nu al uit planten  en bloemen te raden:   waarom hier dit gras?  Omdat iemand zo pas  of ooit, zeg maar ooit  een eeuw geleden  langs is gereden  en zijn bakje as  had leeg gestrooid.   Waarom daar die planten?  Daar heeft een tante  op een deken gezeten  en bessen gegeten.   Hier was gehoest,  hier gebloed, daar geroest  voor onze aarde  de vrede verklaarde.   Waar vroeger de muren  van steden stonden,  verstomd zijn de monden,  verstomd hun culturen,  worden figuren  van bloemen gevonden.   Sierlijke vlagen  van wind en regen  zullen de wegen  als water vervagen,  maar eens zal dit kleed  van bloemen misschien  van verre gezien  die tekens vertonen  alsof wij nog wonen  op deze planeet. 
Ik draag mijn baard met waarde Maar wie heeft water op mijn baard gedaan Wie heeft mijn haar gekamd Wie heeft mijn hemd gestreken Wie heeft het kant van mijn kussen gesteven
Geef mij de stem van die ene mens, geef mij de stem van mijn vader in mijn oren tot mijn verre ogen hem ontwaren tussen de tenoren tot ik weer zijn handen voel waarmee ik die van mij ging meten, welpenhandjes met de vuisten van een vent.  En dat dan de stem van mijn zoon mij roept met de stem van mij met de stem waarom ik roep.
Acht otters, bot- en graatvrij, draaien dol en hoepelen en tollen door het water. Wat de een doet, kan de ander acrobater met maar één oogmerk: louter voor de lol.  Doen nooit iets rustig, altijd kwiek kwiek kwiek, voelen aan alles met hun drukke handjes, krabben hun jeuk, gapen met spitse tandjes en steeds met een verhoogde motoriek.  Een otter bijt of proeft een ander beestje als uitdaging of test - spelen of eten -  waarna ze buitelend het hol in gaan.  Hun leven is een altijd durend feestje. Hun kommer heet komkommer en ze weten: Depressies komen van de oceaan.
En ook des morgens in het nieuwe licht Voel 'k mij zo los, als ik met open ogen Mijzelf verrast vind naar de plek gebogen Waarop gij eertijds laagt met uw gezicht.  Als ik dan zie, dat gij er nergens zijt, Maar met een snelle vleugelslag ontkomen Uit de bosschages van mijn nachtlijk dromen, Dan stroomt mijn lichaam vol van lege spijt.  Dan voel ik aan mijn ogen dat zij leeg zijn, Wanneer zij zijn verstoken van uw beeld; Dan voel ik aan mijn lippen dat zij leeg zijn,
Zonder voorafbeelding zijn ze daar Die muisstil stijgen Als uit plekken op aarde Door geen voet belopen.  Verspreid in de middag Zijn ze de middag. Eertijds gevuld met heliumgas Drijven ze nu, door de warmte gestuurd,  Van de geregelde luchtwegen af. Is het omdat jij terzijde keek net? Ze richten de blik van de hond in zijn onrust En zijn waar ons gesprek overheen ging.  Ballons, dat je ze aantreft Als een naam op een doek die je over het hoofd zag. Glijdend in van hun voorlopigheid De perfectie, tot de warme lucht op is  En zij, uit zichzelf, zij dan dalen.
Zij stuurde hem een blad waar hij vroeg om een brief. Zo was de taal die zij samen spraken brieven = bladeren.  Zij hadden kunnen kiezen voor andere zij had hem een letter kunnen sturen in plaats van vele wat hij wou zinnen verhalen zij  kozen de moeilijkste die waarin zij beiden nog kinderen waren niets meer wisten dan wat zintuigen hun gaven wat is het dat ik voel (stilte) hoe heet het daar waar je me kust - onnoembare details nu naamloos uitvergroot: Krakau (moedervlek).
Dit zien toont zich als het trijpen hooiland waar de pink zich snijdt  aan de kruin van de dijk; is zonder: 'Kijk eens zwanen en jonge zwanen.'  In natgrijze grond met leverblad, met koeienstront in het herbarium,  waar de duim in de sloot blijft steken, leeft dit zien van de handopen palm.  Zie hem, oude man, die zich verwondt aan het uitzicht op zoveel voorjaar
Je bent niet hier maar ergens. Ik ben daar niet.  Al is het er, dat ergens, ik vind het niet.  Ik vind het niet dan ergens, waar jij nu bent.  Waar ik niet ben, ik die alleen maar ergens voor jou ben.
De zusjes pijn en kwelling houden zich vlak achter me op, werpen elkaar veelbetekenende blikken toe, onderdrukken hun gegiechel met blooskracht. Telkens als ik van positie verander doen zij het ook, ik kan ze alleen zien met de ogen op mijn rug 'Zullen we?' hoor ik ze denken, 'of zullen we nog even wachten?' Hijgend  draag ik mijn lijden naar de rivier, was het uit als een bruidsjurk Iemand vraagt of ik die goud-, nee hommelgele, beloftevolle schaduwen zie. 'Het zijn antilopen'. voegt hij eraan toe Hoewel precies op dat moment overvallen door een soort vermoeidheid - alsof het zacht en geruststellend begint te sneeuwen aan mijn binnenkant - maak ik me klaar (het moet, denk ik grimmig) voor de jacht.
Tot gisteravond vond ik de opstand in Egypte misschien wel de fijnste opstand ooit Ik moest denken aan de vreugde die wij in het westen voelden toen er alweer lang geleden in China een opstand uitbrak De berichten waren verwarrend, tot er een Chinees met een plastic zakje voor een tank ging staan Dat begrepen we, hoera er was beeld  Iedere opstand krijgt zijn eigen vernietigende beeld De huilende Oost-Duitser met zijn wang op westers grondgebied Het huilende meisje vlak voor een geweerloop met een bloem erin Joost Zwagerman kan tevreden zijn. Tot gisteren was in Egypte alles gekleurd  Ik luisterde gisteren naar de radio, en ik hoorde eigenlijk alleen maar het heerlijke geluid van de binnenkomst van een vierdaagse Die vrolijkheid Vrouwen en kinderen stroomden het plein op Het leger ging even iets voor zichzelf doen Een quote van een verslaggever op Radio 1 gisteren: ‘Rob, jij staat op het plein, hoe is de sfeer?’ ‘Koninginnedag! Ik kan niet anders zeggen. Koninginnedag!'  Het kon niet op  Tot vandaag Er wordt opeens hard gevochten en ik voel het: daar gaat mijn goede humeur Ik weet wat dit gaat betekenen Ik zal vanaf vandaag op het internet en in de kranten weer eindeloos moeten koekeloeren naar de potentiële inzendingen voor de winnende World Press Photo De stuitende rondedans van fotograven die zo mooi mogelijk belicht een stervend kindje zullen proberen te fotograferen  Iedere fotograaf weet het: in Egypte, jongens, daar gebeurt het momenteel 
Als alles buiten donker is, mijn vrienden mij niet verstaan, dan wend ik mij van hen tot U, vind liefde in uw ogen.  Als alles binnen donker is, en ik mijn ziel veracht, dan wend ik mij van mij tot U, vind liefde in uw ogen.  Als uw gelaat zo donker is,
Wat vale vlekken heeft, de doordeweekse, wat licht gerimpeld raakt van niet gebruiken, wat wacht op afgeraspt tot naakt en sappig, wat valt te snijden tot minieme velen, wat slaag verdraagt, wat tegen donker kan.  Dat in een pan.  Vermalen tot geen vorm om wie of wat op aan te spreken. Verzameld in een geur. Daarmee van deur tot deur, dat iedereen mag ruiken.  Soldaten hebben zich vermomd als struiken, De nachten vallen om, de dagen duiken, Wat niet verkocht kan worden wordt versleten.  Achter de muur is ruzie, achter de ruzie muur, achter de muur twee die het niet meer weten, Daarachter straat, heet asfalt, niemand aan het stuur.  Nooit meer kleinzerig zijn. En appels eten.
Elke dag  worden duizenden mensen geboren elke dag gaan duizenden mensen dood  Elke dag vrijen duizenden met andere duizenden en moorden enkelingen duizenden uit  Elke dag zoek ik naarstig naar mensen en ga met mijn kop door duizenden muren
Er is geen begin en het einde is zoek.  Moge het sterven sereen zijn toch zet het zich voort in het bloedbad van een geboorte, de geboorte van iemand anders dan, dat valt niet te ontkennen.  Maar in het leven is ons gegeven te doen alsof er geen dood was, niet met de kop in het zand maar juist op de uitkijk naar weer een ander land, een te bevaren kust.  En onderweg vermaan je nog een kind dat zegt dat het zich dood verveelt: ga in gods naam wat doen.
Er staat en locomotief op een zijspoor, tot in haar merg verroest, met distels overgroeid.  Als het regent weent zij bruine tranen.  Ik loop langs haar, raak haar aan, aai haar, zeg iets tegen haar, iets bemoedigends klim op de resten van een treeplank.  In de verte slaat een klok. Misschien ben ik wel een prins. Je weet het nooit! Misschien is dit wel Doornroosje. Locomotiefje, liefje... open je ogen..!  Hoog aan de hemel staat de zon. 'Hé!' roepen ze. 'Ho!', 'Wacht eens even!' en 'Sta stil!'. Maar wij vertrekken en horen niets en niemand meer.
Golven rennen over het lage land wolven komen van de bergen een kinderstem in de nacht bovenkomend in een wak tussen dromen en waken (boven aan welke kant?) hulproepend gered te worden van het vorige
Geef mij de sfeer van havens de zoute lucht van zee witgekleden matrozen van wie ik verder niets weet  draaiing van geslagen touwen gummi piepend tussen wal en schip opgedroogde wieren op de kade wespen langs een lijn vol vis  Ik leng anijsdrank aan met water spuw de deksels van een pit mompel in de zon iets Grieks  Geeft niet waar ik nog moet wezen vandaag leef ik en hoef niks
Lange klim na sluitingstijd. Afscheid van lantaarns; bos overkapt de stappen; maan vlekt op mijn voet. Langzaam wennen ogen aan muisvormige keilkeitjes wegketsend over mos. Nooit zinken. Daarom hier,  hoog boven het land dat zijn bekoorlijkheid verloor: ontaard experiment: wordt teruggedraaid. Op de top is het hoogste punt het hoogste punt niet meer. Münchnausen laat u groeten van 324 meter.  In het Drielandendoolhof surveilleren grenswachten van 1914. Herrezen. Opvliegende kleiduiven verraden dat de blauwe overalls nu komen Ze rollen het tapijt op van beneden naar boven.  De frietkraam zwijgt in alle talen; ook haar schaduw gaat eraan. Pas bij de grenspaal stoppen ze en kloppen ze schoon wat overwoekerd is door onbeheerste ambities, deze loyale nachtarbeiders.  1930 zeg ik, of 1950. Ze knikken en kiezen en rollen dan het Nederland zoals mijn grootouders  dat kenden met vastberaden armen uit, de zee in, die intussen tegen de parkeerplaats klotst.
Het heeft geregend tussen ons. Dit donker is de dag vandaag.  We lopen in het park, hand uit hand. De bladeren onder ons kleuren voorbij  en bouwen met de kou in hun vlees een langzaam huis voor later. De grond  trekt muren op van water. De seizoenen zijn ons lichaam. Hij kijkt om. Wie aarzelt,  moet hard zijn. We zoeken naar de woorden waar geen wereld meer voor is, de stilte  die de stilte op onze lippen legt. Dat twee mensen zo zeldzaam kunnen zijn.
Hij staat met een plastic tas in zijn hand en weet niet welke kant hij uit moet.  Linksonder loopt de klok met grote snelheid door.  Later zie ik hem met geopende mond achterover liggen: een paardebloem bloeit tot pluis toe tussen zijn lippen.  Het is diep geworteld: werkelijkheid, verval, eierdoppen die krakend barsten onder schoenzolen.  Van karton ben ik, bespat aan twee kanten, met druppels die kleurstof achterlaten. Ik kan nat worden, en zachtjes gaan liggen.
Nee en ja er is altijd meer dan één keus En voor je iets doet (of laat) kun je altijd tot basta tellen.  Een ruzie vraagt twee meningen een kus vier lippen een lichaam vijf liter bloed  Om regen te maken. een boom een huis, muziek, een droom zijn meerdere elementen vereist  En in de sporen van schichtige dieren rond een modderige drinkplaats schitteren 's nachts ontelbare sterren  Voor iemand die slechts denkt met één (en niet de ander) is dat getal een hamer en is de hele wereld een spijker.
Hoe moet dat nu straks met mijn stoel en die van jou als ik de tijd uit loop en struikel over die grijze haar, die waar mijn ogen over al die maanden, uren, over je  je hebt nog twee minuten en jij gewoon je boeltje en mij. De tijd baart rozen, zeggen ze, verstekeling klimt aan boord, container vol relieken, taal en nog eens  taal, een ansichtkaart, een brief, een boek, muziek - mazurka van Chopin, die mis van Haydn, strakke Bach op achterplaats in Calzadillo - ook veel verzameld daar:  eikels, kastanjes, allemaal bermspullen, een stoel en nog een stoel, een stugge haar, gebarsten hand, een donkerte, soldatendingen. Later sprak je tegen  me aan, de punten van mijn borsten schuurden bontgekleurde vleugels aan de overkant, waarin de kamer hangt, zachtjes schommelt, mij droomt.
Verboden herinneringen klinken door in hun stemmen. Hun handen gevouwen voor door ons vergeten goden, gehoorzamen zij gewillig aan oude geboden waarvan wij de geheime grond niet meer kennen.  Ik zie de oude droefheid door hun oude ogen rennen, altijd verliefd blijvend, altijd weemoedig. Met hun doden dwalen ze, gekleed naar hun kleurrijke, Indische mode, door onze straten en kunnen aan de koude niet wennen.  Langzaam zie je hun haren, houden hun geur, vergrijzen. Terwijl hun kinderen hun magen met gekruide spijzen komen vullen, en vragen om warmte en wijsheid, zie je hen onopvallend naar een nieuw leven reizen: in hun zachte, gehavende hart is niets van spijt: dichter dan wij staan zij bij hun nieuwe kindertijd.
Vroeg in de ochtend zit op de rand van de steiger een meeuw.  Hij slaapt, ogen dicht, poten in.  Maar te stil en te lang.   Is hij dood? Hij is dood. Zit toch of hij slaapt. En de kop van de kapmeeuw is heel. Is de nek van de kapmeeuw geknakt?  Vloog hij tegen een ruit? En dan dreef hij lam van de ruit naar de dood is nog net op de steiger geland. Is het ver van een ruit naar de dood?  Iets in de meeuw duurt een dag.  Op de eerste dag van de dood komt geen eend in zijn buurt maar de dag erna schuiven ze aan. Zijn kop hangt nu over de rand.
Kwallen, deze vliegende schotels van de zee, over bleke koraalstranden zwevend, wuivende jungles wier.  Onderwater-parachutisten. Zusters van de champignon.  Slakken zonder huis (De zee is hun huis.)  Door getijdestromen voortgedreven. (De maan is hun motor.)  Op het strand liggend voor snot wachtend op de volgende vloed.  Kwallen. Dichters zijn kwallen.
Zouden hier rugzakken zijn als wij er niet waren om ze neer te zetten broodjes als wij er niet waren om ze op te eten?  Zou het hier stil zijn als ik er niet was om te zeggen hoe stil het is koud als jij er niet was om te zeggen hoe koud het is?  Zou de wind wel waaien de anemoon wel bloeien en de sneeuwvink zou die voor zijn jongen beestjes vangen op de rotswand aan de overkant?  Heel die wand zijgt als je opstaat kreunend neer – decors ze worden in een oogwenk afgebroken de rekwisieten in een kist gegooid.
Nichtje, wild honingnichtje, hoe we speels langs tafelpoten kropen, pumps en laarzen beslopen, steeds naar veters grepen, stout  stout nichtje, blond je vlechten en van snoep je mond, die sloep, die zomer en dat meer waar ik het raadsel van je mond uitvond,  nu strik je zelf je veters, stapte duizend treinen in, nam vluchten naar Milaan en hield in Praag en Kaapstad taxi's aan.  Iets drijft ons op. Iets jaagt ons heen en weer. O dat mij ooit een nachtkroeg wordt beloofd waar jij mijn heimwee met verhalen troost,  vier veters eeuwig aan elkaar geknoopt.
De sterren aan de hemel geven toe dat ik vannacht de juiste stappen doe, ik heb het bed, de kamer en het huis verlaten en spoed mij opgeruimd door ingeslapen straten, ik laat mijn dagdroom die het niet kan laten
Je nadert aan het eind van een doormijmerde middag het drinkgelagenplein en knoopt nog een uurtje zonneschijn los uit je bandana.  Rond een tafel dicht bij elkaar praten drie vrouwen over hun welwillend voorbijgaan aan het punt dat de nacht hen doorgaans scheidt - je voorziet de halfzachte punten waarop ze haveloos in de morgenschemering zich samenvallen laten.  De verzamelde tinten van de benen van de ene zijn eender als die van de rug van een andere, van wie je het nooit gedroomde voorkomen verwisselbaar acht met dat van de uit iedere schaduw wegschuivende en naar een dienster wuivende derde.  De dienster die de caféterrassen af zal sluiten kan zeggen: ‘Dames, we komen op het punt dat de nacht ons scheidt.’ Of: ‘Goedenacht, er wachten meerdere heren die u regelrecht met de deur in hun onvervalste slaaphouding laten vallen.’  Op de drie loskomende tongen leg je een lijstverhaal waarin je beter wel dan niet wordt opgevoerd. Ken ook hier je hoekplaats, buiten hun toedoen, zolang de nacht in ouvertures je aan het opstrijken is.
Het raam is dood aan deze kant.  Het heeft geen andere kant.  De wereld werd een wand,  waartegen ik beweeg,  een vlieg, een dunne veeg.   De muren komen op mij toe;  de zolder en de vloer:  plat parallelopipedum,   vertrapt lucifersdoosje en  de put van Edgar Allan Poe.    Gij nam dimensie met u mee  uit mijn bestaan. Ik ben alleen  het onveranderlijke punt,  waarop gij u verlaten kunt.
Loop naar mijn kurkstam, onder mijn takken. Ik sta hier alleen, al zou ik met soortgenoten een indrukkwekkende laan kunnen maken. Zie mijn hoogte, trots reik ik naar de daken van het Rijksmuseum.  Loop naar rechts. Hoewel ik hier wortel, kom ik van ver: Armenië of de Kaukasus. Hollandse winters deren mij niet: Sneeuw op mijn takken. In de zomers een dicht bladerdak. Tussen twee vleugels mijn vrucht.  Keer om en loop naar links. Ik wijs je de weg. Je ziet de wandelpaden van mijn labyrint. Loop van mij weg. Mis je me al? Straks loop je weer naar mij toe en zie je de veelarmigheid van mijn kroon. Kijk naar de andere kant, lage beplanting.  In mijn schaduw groeit niet erg veel, maar de buxushaagjes doen het goed. Ga nu kwiek naar binnen en verbaas je over wat onze ogen verstouwen kunnen en wat handen kunnen maken: de glans van koper, druiven, satijn, een edensteen. Let op de schaduw van de hand, de handschoen en de kip van de marketenster.
O nacht, bevestig dat ik leef,  ontken dat ik gelukkig ben,  sta toe, dat de liefde mij bijstaat,  dat ik wakend het slapen herken.   Als ik van wolken en nevels niet weet,  als ik neig naar wat niet is te vangen, 
Moeder, aanrecht en dweil  zoals zij door de kamers dwaalt  van het belommerd huis de gang  doorkruist en mompelend de ramen aait.   Zij spreekt de kasten dierbaar aan  of zij hun sleutel goed bewaren  en van elke lade het geheim dat  zij ooit dierbaar samen waren.   Zij boent haar angst voor slechte  tijden met het bergkristal en  zilver op, en veegt de vloer aan  met de twijfel dat wie eenmaal  liefheeft meermaals achterblijft.   Wie haar niet kent zal zwijgen  en haalt het stof onder de nagels weg  vóór hij haar aanraakt met het hard  verwijt dat zij slechts aanrecht was  en dweil. Terwijl zij veeleer aaide.
En toen ze vroegen wat ze later wilde worden zei ze 'Graag invalide' en zag zich al, benen onbeweeglijk in bruin-geruite plaid door toegewijde man en bleke zonen voortgeduwd, geen zegel zelf te plakken, geen brief te schrijven, geen reis te maken. Dan zou ze eindelijk echt vrij zijn zo treurig kijken als ze wou, in winkels voor haar beurt gaan, bij optochten vooraan staan, geen mooie kleren aan en elke avond zachtjes snikkend zou ze zeggen heus niet om mij maar om die last voor jou. En beide zonen zouden altijd bij haar blijven, hun leven aan haar wijden en nooit zou haar iets overkomen, nooit, nooit zou ze slijten.
u kunt afruimen de witomrande amuse gueule uit de nouvelle cuisine van chrysanten die in de vaas op de tafel bij het raam staan maar niet in de vaas op de tafel bij het raam staan vegetarische stilleventjes geschetst met de zilverstift  laat met de lardeerpriem doorregen goed gevulde wildbraad aanrukken en op een rondborstig banket van dansend vlees zappen naar glimmend wellustig vlees als een clip in grootbeeld kleur  serveer mij in roomboter gebakken beelden en verzen met boulemie.
je drijft van me weg in de kleur die zo goed aan mij hecht  ik herinner me hem vooral in mijn armen: nog altijd ben ik van hier  ik hoor nergens anders als in die boot doordrenkt met blauw  met mijn hart aan de mast wapperend zwart samen met jou  of jij het zo ziet weet ik niet  ik zou jouw omhulsel ook graag als het mijne willen erkennen  maar de reis heeft mij bevrijd van de tirannie van één  mag licht zo zacht glippen zand zo zorgeloos vallen in bogen  mag huid zoveel zeggen in de identiteit van woorden?  huid heeft vele kleuren in Afrika het hart vele vormen  niet de kleur van je huid maar de kleur van je hart  (als we in het water kijken schrik ik van het wit dat zo blijft zitten  en de waarheid alwetend probeert aan te stippen)  
Vitrines vol met tranen; kasteelvijvers en zoete vennen in zaal drie.  Nauwelijks voelbaar schuift branding onder het parket; uit verstuivers drijft de zeemist  De Afrikaanse waterval schuimt in een meubel van mahoniehout; weer bij de uitgang koopt men  washandjes en de brochure 'Geschiedenis der waterzucht'  Er zijn geen frisdranken te koop; dit is geen recreatieoord.
Nu we kozijnen zijn in deze keuken, kijken ze wel naar de leuke overbuurvrouw op haar balkon of een bescheiden lijnvlucht die over komt, maar niet naar ons, die alles omlijsten.  En nu we planken zijn in deze vloer, horen ze ons voor geen meter, terwijl we bij de minste beroering vervaarlijk kraken en zij tijdens koken of woorden tal van voeten verplaatsen.  Zelfs nu we tafel zijn waar ze aan eten met onze poten tussen hun benen en onder hun blote handen ons hout, zijn we vergeten: gesprekken voeren ze aan ons en kinderen die van geen witlof willen weten.  Maar allemaal hebben we blad gedragen, tegen wilde luchten de wind in ons tekeer voelen gaan. En onder sommige van ons is daar naar geluisterd en diep in gedachten gestaan.
Verlegen maakt iemand  op zijn mooist, siert hem  van binnen  Verstrikt in aarzelingen  houdt hij het schichtig  voor gezien   Trilt hij van twijfel of  is het inspanning zijn  hand niet te laten vangen  door gebaar, zijn mond door woord?   Door afwezigheid  schittert hij even 
Sterven was het snelste wat je deed: van zoveel vlees had ik verwacht dat het kilo per kilo overleed met veel vertoon en variété. Een stuip volstond en dat was dat.  Je lichaam was je lievelingsplek. Het kon heel stijlvol vadsig zijn. Je ging alleen om te bewijzen hoe het gelijk van vaders is en hoe het ongelijk van lijken.  Voor afscheid had je geen talent. Nog pest je mij vanuit je kist met al je trots, verkeerd belegd in mij, een zoon van niemendal: een ziekte met vier poten en een kop.  Ik moest het altijd beter doen, nooit goed in woede en in moed, zelfs onderdanig aan je lijk: dat waardig lijk dat vader bleef en waar geen gram van rest.
Ameland rouwt: van de grauwe klauwier broedt nog een paar. Braakbal, struweel, stuifzand, haaksnavel, kop asgrijs, grondwaterstand, imitatietalent, showmaskerdier, rozenkevertekort, libellen hier kikkersprongen daar, kruidachtige plant, verzuringsgraad, duinriet, zandzeggestand, opprikgedrag, eendagsvlieg, lokroodsier, hommelmaaltijd, hagedissensluiptocht, neerslagvervuiling, spitse muizenvluchten, houtwallenkering, overwintering, larvenmaal, viooltje, zonaanbidding,
Klimmend naar 't zenit zoekt zij die haar licht in 't lichaam stort, blind van gestolde glans, met bevende transgressie naar zijn trans, doch voelt door bijstere nacht zijn blik gericht  op zijn in zich verzengd eigen gezicht weerkaatsend hun oorspronkelijk dubbelnaakt, of 't oog gesperd de waterspiegel raakt waar de beminde knaap verdronken ligt,  dan duikt hij naar haar schimmige tweeling-vacht, of splijt hij met zijn vlijm gesloten schacht, met gouden tong likkend een duister gras  ondersteboven in een woudmoeras, of daar in zilveren ketenen gekneld met goud bespat verzonken vrouwenspeld.
Wie vastigheid zoekt zal het krijgen en wie weet voor altijd, de rest van het leven, mijn vriend, mijn liefde, is een wervelwind die ’s avonds laat om mijn huis tiert  als ik rustig een boek lees als ik rustig de film uitkijk tot het eind als ik rustig de dag overdenk als ik rustig iets wil schrijven op mijn computer  dan komen ineens allerlei kleuren als van een regenboog mijn tuin in dwarrelen, ik kijk er naar ik houd het beeld even vast totdat het verdwijnt in het uitzicht van een straat.   --------------------------------------------------------------   My love is a whirlwind  Whoever seeks stability will get it and who knows forever, the rest of life, my friend, my love, is a whirlwind who roars around my house late at night  when I read a book quietly when I watch a movie till the end when I calmly think about the day when I want to write something on my computer  then all of a sudden all kinds of colors like
Wil jij dit nog voor me doen vóór je weggaat en de straat vergeet: zweren dat je toen je bij me was alleen om bestwil hebt gelogen en het verdriet dat ik heb helpen drogen zo echt was als dat wat wij hebben gedeeld, en zeg terloops dat tijd de wonden heelt en wil je wat ik vraag ook zweren op het hoofd van iemand die je dierbaar is, bijvoorbeeld mij?
Vader, moeder, drie toekomstige gezinnen. Zoals ik vader haat, strijker die genas. Hij wil zich voor de eerste hap bezinnen op honger, armoe, de schepper die er was,  is, toch geweest moet zijn, et cetera. Hij krijgt bijna geen voedsel binnen want onze vrienden komen hem te na. Rode koppen boven glanzend tafellinnen.  Dezelfde koppen in de zon, ik haat de feest- gezindheid waarin dit hypocriete groepje te genieten staat, mijzelf het meest omdat ik prooi en plooibaar ben geweest.
Wij hebben ons vandaag verlaat!   Pas bij de laatste brug Waar 't voetpad tussen 't gras vergaat,   Daar keerden wij terug.  Achter ons dekt de witte damp   De schemerende landen. Zó zijn wij thuis. Wij zien de lamp   In loveren warande. . .  Wat gingen wij vanavond ver   Het werd alleen tè laat: Nog verder dan de gouden ster   Aan blauwe hemelstraat!  Zo saam doen twee een korte poos   Over een wijd gebied! . . . Nog liggen wegen eindeloos   Voor morgen in 't verschiet! . . .  O konden we eens zo samen staan
ik kom kijken:  Wat zijn de bezienswaardigheden? Nemen we een gids? Ik groet jou Zon ik zoek het pittoreske fotografeer mijn medereizigers op de plaatsen wij zijn pelgrims ik sta in de rij ik woon niet meer echt niet meer in een landschap met bomen ik koop een souvenir.
Met jou zou ik kunnen wonen in een caravan waar hij nu staat in Saint-Tropez of ergens vlakbij en ik zou het daar geweldig hebben: uitzicht op water, op zee, mijn boeken mee, misschien tekenmateriaal zoals wasco,  krijt en enkele kleurpotloden. Als je een eind wilt rijden langs de kust op je motor prima voor mij – ik blijf als altijd thuis, rammel alvast met de potten en pannen voor groentesoep  want eenvoudig zal het zijn en blijven geen luxe geen spa geen kaviaar geen kreeft.  En we zullen elkaar beminnen bij nachtelijke hemel
Men komt er via een hardstenen trapje: toeristen met een trui los omgeslagen en heren die een pak met stropdas dragen. Een vrouw - alleen als ik - nipt van een sapje.  Men lest beschaafd de dorst en vult de magen. Vier vrouwen nemen babbelend een hapje van hun salades, lachen om een grapje, brengen hun dienblad naar de afruimwagen.  Ik wou wel in die koele hoofden kijken. Heeft dan geen beeld hun hart in vlam gezet? Waar is de wilde vreugde om Van Eyck en  het ongemak om Ensor? Giacometti? Slechts één man vouwt de handen in gebed. Maar hij dankt niet voor Breugel. Voor spaghetti.
's Nachts woon ik zelden waar mijn bed staat. Het licht uit reis ik af langs straten vol van kinderkamers. Mijn moeder wacht nog altijd aan een doorgangsweg, mijn vader in de boerderij. Mijn baas krijgt een bureau in het poppenhuis. Later ontmoet ik minnaars in een hut onder de tafel. Wij spelen tot het donker wordt, dan sta ik op uit een slaapzak die naar anderen ruikt.
Soms klonk over de vallei het denkbeeld van een stem ten tijde van het avonduur als de lucht al leeg was, het onderworpen land waarin niets sprak, de weg die met de ogen volgbaar liep in alle stilte langs loofbos van het buiten en in de ruimte boven aarde - klokslag negen uit de toren van het gat dat naast zijn akkers ligt en weiden en zijn bongerd teelt -  sprak mensloos avond.
Terwijl het strand, veroverd door de eb, natuurlijk door de vloed herwonnen wordt en allengs tot de helft wordt ingekort ervaar ik weer wat ik ervaren heb:  een kleine jongen ben ik met een schep, hardnekkig vechtend voor een wankel fort totdat het weldra toch is ingestort- de zee geeft op het laatst de volle mep;  een klap die onafwendbaar komen moet, maar toch, bij elke aanval van het water verweer ik, driftig scheppend, mij fanater en weet ik niet van wijken voor de vloed.
Dit is een onafzienbare sneeuwjacht van tekens, zelfs video is tevergeefs gebleken, dit is het raadsel van adem en water, dit is het en dat en alles is het  dit is een eeuwig etmaal van een paar sekonden, dit is voor ogen te groot bevonden, dit is een wond en een wand tussen vrouw en man, dit is alles en dat  dat zijn de ondoorgrondbare wegen tussen de sterrennevels, dit zijn de hemels zonder weten, dit is de dorst om een mond die licht zal maken  in het onbestaanbare  dit is alles, dit is het en dat en of het is, is onzeker
Ik zal mijn dood niet zien in de laatste seconde als mijn lichaam neerblijft. Ik zal niet weten hoe kracht  van het liggen naar het dromen wegdrijft. Ik zal niet zijn die ik was als de dood mij leegdroomt  en tot de laatste leden stijft.
Het had geonweerd en de straat was nat, het asfalt lag als water aan de oever van het trottoir, waar plechtig trad een duif en koerde als een kind, maar droever.  De hemel boven 't park werd licht, de bomen stonden groen, afzonderlijk en ieder leek een bos, zo bol zo wonderlijk en in zichzelf gekeerd, prevelend opgericht.  Ik liep te kijken in de korte stille straat en zag de duif, de kleur van onweer op zijn vleugels en poten roze als de dageraad.
De wanden zijn wit en de psychiaters verdacht vriendelijk. Er is hoop op genezing, maar ik heb nog niemand zien weggaan, of hij kwam weer terug.  Dagen dat ik op weg naar mijn eigen kamer verdwaal wisselen zich met dagen waarop ik de wereld doorschouw als een kristal.  Soms word ik krijsend wakker. Soms word ik afgevoerd en verdoofd, soms vastgebonden.  Er zijn momenten waarop ik eeuwenlang mijmerend volmaakt gelukkig ben: wanneer ik mijn handen op de aarde leg zijn het kleine handen.
Wie vrijkomt wil een leeg hoofd. Wie vrijkomt heeft geen oren.  Schil de dromen, bijt in de vrucht. Wie zeult de koeltas met gebroken ijs?  Wie vrijkomt vergeet de oren aan het hoofd van de ander.  Als hij lacht wordt zij een ander  misschien.
Ik lig vaak onbetoverd in de warme Nachten, als voor de tweede maal weer kind, Met losse benen en met losse armen, Nu ik u niet meer te omhelzen vind.  De maan draait langzaam aan de open hemel Gelijk een gouden scheepje over zee; De sterren in hun eeuwenoud gewemel Drijven als kleine waterlelies mee.  Dan vliegt gij soms door 't open venster binnen Gelijk een vogel die vergaat van dorst; Ik voel uw voetjes tripplen door het linnen;
voor Jan Palach  Kale elzetakken flirten met grafzerken, eenzaam als verstokte vrijgezellen. Winter- licht valt op het plekje naakte aarde, niet ver van de kerkhofmuur.  Ik ken zijn foto, de zachte jongenstrekken, eenentwintig jaar, zijn toekomst legde hij in de as (ofschoon geen zelfmoordenaar).  Ik weet de plek op de Wenceslasplein, het vuur rende met hem mee, drong steeds dieper in zijn huid. De oogleden weggebrand  doet zijn nacht voorgoed geen ogen dicht.  Met geheven vlam zweren kaarsen sindsdien onze eed van trouw. Ook op dat plekje op Olsany. Het is weer lente. En wat voor één. De elzen kijken hun katjes uit.
Daar staan 'n man in die son  langs die blou water van 'n dam.  So eenvoudig het dit begin,  net so skryf ek dit hier neer.   Dit is in 'n suidelike land  en voor die seisoen begin.  Die man hou in die wind  sy hoed vas met één hand.   Die ander hand is gelig, miskien  'n gebaar om my te groet.  Wie anders kan hy bedoel?  Daar is niemand anders te sien   op die verlate terras  halfpad teen die helling  van die berg met 'n rusplek  wat nuut lyk maar waarvan die verf   reeds afdop. Daar staan stoele  onder verbleikte seil. 'n Wipplank,  twee swaaie. Die valwind  is koel en maak ringe wit   skuim in die water ver onder.  Ek vra vir die man: ‘Is u van hier?’  soos wat mens met 'n vreemde  sou praat. Hy knik en bly tuur   nog 'n tyd na die water voordat  hy sy hand weer lig in 'n groet,  en bedaard na die dorp toe  die afdraend vat.   'n Boerse man van omtrent  vyftig jaar. Vir 'n wyle  bly hy in my kop voortbestaan  as ek ook met die pad langs loop   maar na die ander kant 
Ik peuter maar wat en ik mier aan gindse wilgen hangt mijn lier onbereikbaar voor de hand in 't bekende polderland.  Ik peuter wat en mier verder in de woestijn is geen herder de wolf in schaapskleren gehuld huilt, doch de jager brult  Brult tegen de karavaan die verder trekt naar Ispahan brult vanwege de vette kamelen en de ruiters die ze bevelen  Eén raakt achter, wordt verslonden wolven vechten om de botten de karavaan is niet te stoppen de enkeling gaat snel te gronde.
Hoe verlicht is het bestaan om vijf uur in de morgen als slaap haar dieptepunt of hoogtevrees bereikt? De chemokuur slaat niet aan. Doe nog een keer wat je kunt.  Beklim manmoedig het Ballumer punt dat je liefhebt: de Blinkert. Een standmuur van zand met wolkentoppen die het gemunt  schijnen te hebben op de zee voor de duur  van opeengestapelde tijd. Afscheid. Alles rijmt en past nu in het bestek. Noem God bij zijn oorspronkelijke naam.  En daal af. Graf. Neem de weg die snel leidt  naar de walkant. Het wordt vloed. Vogeltrek naar de dijk. De ziel weet een open raam.
met een broodkorst als corsage gaat de blijde zwerver door het wijde land hij wuift naar de koeien in de weiden naar het bloeiende koren hem terzijde terwijl leeuweriken eten uit zijn hand  's avonds stralend staan de boerenmaagden aan de dorpspomp en brengen hem hun groet zij kussen zijn bezwete konen zelfs bedaagde maagden vlijen warm hun harten aan zijn voet omdat hun oude moeders zeggen dat het moet  laat in het hooi prevelt de zwerver zijn gebeden en leest wat lezenswaardigs in het oude boek terwijl pooiers en hoeren strompelen door de steden hun gore ratten rennen radeloos van hoek naar hoek strekt hij verzadigd zijn gelooide leden
tekens van verdwenen dieren verdorde bomen, bliksemschichten tekens in verkleurde inkt  wie dekt de tafel voor een nieuwe smaak? een volle beker staat te wachten op de rand  het lepelt door de buik van het voorgeslacht lepelt en roert honing en bier wat heeft de mond gedronken dat de mond niet proeft?
Als een wit laken  opgetrokken tot aan de kin  staan de Phloxen Paniculata  naast de Salvia Superba, zuchtend.   Hydrangea’s, dun als vliegerpapier  ritselen zacht in de avondbries.  Langs de vijver wegkwijnende Hosta’s,  Door bleek maanlicht beschenen  een enkele Rudbeckia Fulgida  en een wilde Aquilegia Vulgaris.  Zelfs de Delphinium Grandiflora  kleurt nog eenmaal op.   Ik kijk naar mijn adem  die wolkjes vormt  langs vervagende borders.  De Oenothera Graeca  gaat als een nachtkaars uit. 
Hoe moet zoiets, van hem houden?  Zijn vader zegt dat het niet mag vanwege  het geloof. Want tussen God en Allah   is de liefde vreemd. Dat is nu eenmaal zo.  Hij wil zijn pa niet grieven. Alle wegen  leiden immers terug naar Ankara.   Ik weet alvast: ik blijf alleen.  Als Fatima in Appelscha. 
Gij hebt dit graf gebroken nu En wij kunnen niet blijven staan Nu Gij daaruit zijt opgestaan, Maar toch, hoe was het vol van U.  Het hart dat gij geschapen hebt Werd ledig van Uw hemelvaart, En 't oog heeft blind omhoog gestaard Omdat Gij het verlaten hebt.  Het is zo vreemd geworden nu, Want wij, uw kindren, zijn verweesd En wachten ledig op Uw Geest, En toch, wij zijn niet zonder U.  Ach, dat wij op dezelfde tijd
Een tor bewoonde al een poosje het hulsje van een lucifersdoosje. Totdat een koe een poot verzette en zo de torrenwoning plette. Het hele  huisje uit het lood. De kleine tor, nog net niet dood, bewoont nu ietwat uit zijn hum een parallellepipedum.
Bij het hervertellen herinnert niemand zich of hij een granaat droeg, of dat zijn ineengeklapt lichaam explodeerde bij contact met de verschrikking die zou komen  Maakt het iets uit of je weet van 't detail dat waarheid heet?  Aangezien, op fast forward, het einde hetzelfde is, namelijk over en uit.  De vragen, hoe dan ook bedoeld, leiden allemaal weg van hem die daar alleen is, rennend voor zijn leven.
Ik kwam gek uit de hoek. Ik struikelde over mijn woorden. Ik zei maar wat. Ik wist niet wat ik moest zeggen. Ik zei niks. Ik sloot me aan bij de vorige spreker.  Ik had kapsies. Ik was onzakelijk. Ik had geen geld.  Ik had klamme handen. Ik schaamde me. Ik had geen geduld.  Ik was naïef met wijven. Ik kon niet dansen.  Ik was stug. Ik wou opvallen.
Liggen we 's nachts met de doden die op ons gaan zitten ons strelen met handen van talk bergamot en citroen  bij elke beweging levender: Han met de tanden Mentja met puilende ogen, iets in ons haalt ze over  door te gaan, toe dan, aderen zwellen op vellen als gedroogd bloemblad, een schrift van verwarring  verwijzing: nu wil ik mijn oma Tsjoetsjoe, trillend, het ei van de struma beweegt  in haar hals en de hel breekt los, rent ze met loshangend haar, de doden klemmen zich vast  wie zich verstopt kan nooit meer weg, blijft daar dubbelgevouwen steken zwart in zwart - : liefje  slaap je? ik moet je smoren, jij mij tegelijk! waar is je kussen, hoe laten ze anders los -  De ochtend wekt ons met geluid van vracht wagens door de straat, de muren trillen  en we kijken naar buiten, het raam hangt scheef, in de verte zien we de bergen, maar op de manier van de vlieg. 
Als 's morgens het licht door de gordijnen dringt smelten je laatste dromen  Er klinken geluiden uit de achtertuin een buurman stapelt stenen een rammelende kettingkast  Het is vandaag de eerste dag om met iets te beginnen waar niemand aan begon.
Ik moet nu spoedig naar de Balearen De eilanden doorkruisen op een ezel De kleine baaien zoeken En de meisjes paaien De harde korrels voelen  Aan mijn voeten  Ik moet nu spoedig naar de Balearen Alles vergeten wat mij heeft verlaten De warme zon zal mij van al mijn pijn genezen Nog eenmaal kan ik dan gelukkig wezen Van mens en dier heb ik niets meer te vrezen Want God kan mij niet eeuwenlang vervloeken
Vlinders en bijen wijlen bij de roze bloemen. De groene en paarse bramen zijn alleengelaten. Zijn zij zichzelf genoeg? Missen zij niet het diepe zoemen waarmee de bijen tot de bloesems praten? En 't sprakeloze, wankele evenwicht waarmee de vlinders op haar blind gezicht zich even nederlaten?
gelukwens op u aankop van de wonderW(tm) voor ingebruikneem steker in contact bevestigen met aardding (kopcontract garant voor hoogspan) wacht u voor stap 2  tot warschuwlam epifaneert dan zet (zie weergaaf) moederknoop in onstand tegen de klok verschakel pal met neerdruk (9) zinkrecht ops pel: u aankop is gered  vals onhoorlijk borrel borrel binnen buikig van u wonderW(tm) aanhoord gewis ontzekering vervolg bevelen  in val bestandig onvertoon of minnen finctionerend staken en zovoort de maker van beklach in hoogte stelen
Het kwaad is er zo banaal dat de moeders het lichaam van hun levenloze kind wiegen met een glimlach zonder herinnering  De mannen zien hun huis verwoest tot niets gereduceerd slechts rokende as enkel wat puin  Ze gaan naar de vlakte met gebroken rug zoeken ze andere vernederingen andere koortsen een andere oorlog  Zoek de bestuurder van dat alles niet in de Hel / Hij is in Den Haag in Hotel des Indes En onze ministers schudden hem de hand.
Remco Campert aan Cees Nooteboom  Elke dag nog praat ze met zijn grafsteen op het kleine kerkhof aan de overkant uitzicht over het dal met het dunne riviertje glinsterend als een spinnedraad in het Noord-Franse licht  sinds hij dood is doet ze minder aan de tuin eens haar trots  kreeg er nog een prijs voor de sénateur kwam er nog voor over uit het verre Parijs waar hij een appartement had en een vriendin het was vlak voor de verkiezingen  die hij won  de koeien zijn verkocht
Steeds minder wordt de fantasie fantastisch, steeds kleiner de wereld, korter de reisduur, de voetbalbroeken.  Narcissen verdrogen en worden door tulpen vervangen, de kat werpt tussen ontsproten bintjes negen jongen waar geen blik voor is.  Elke dag poets ik zorgvuldig mijn schoenen en gebit terwijl er verrekt, gecrepeerd en gemoord wordt. Maar als je zo denkt word je gek.
Kleed je uit. Buig je hoofd. Kijk me aan als ik je met een natte dweil in het gezicht sla. Je denkt dat je een prinses bent een prins zal je komen halen maar alle prinsen op paarden die jou komen halen zullen zijn als ik.
Zodra ik mijn ogen opsla is het onzichtbare mij ontglipt en begin ik te zien wat ik zie: herinneringen aan wat ik zag en ooit al zal zien. Door te zien blijf ik mij herinneren; en hoop ik dat ik besta. Vooral als ik naar haar kijk wanneer zij zo haar hand door haar haar haalt, haar elleboog steunend op haar knie, en zij iets tegen mij zegt.
Onder de boom van verlichting zat Siddhãrta, toen de schande ontsluierd was van ouderdom, van ziekte, en van dood.  Ãtman zag hij, elk mens voorbij; het Licht ging schemeren in een ledig vergezicht, een glimlach lichaamloos achter het Rad.  Maar daar zij licht, daar weze hemel, zee, licht dag, nacht duister, aarde, spruitend gras, bomen met zaad, tot bakens lichten groot en kleine, wemelende zielen, paarsgewijs, vogels gevleugeld, kruipend dier, wild, vee. En al het kruid zij man en vrouw tot spijs. In 't zweet uws aanschijns eet gij brood.
hij zegt: jij. hoe. gewapend staan, gehoorzaam. tucht.  zichtbaar. versteende leegte grijs en ijzer. tucht.
Klimop is niet om in te wonen: daar schreeuwt een papegaai met zwarte tong en komt de bliksem langs beneden. Nee, wij bouwen liever op de stoeprand, voyeurs van goed en kwaad, en mijden het geel met paarse licht van glas in lood en een kwaad geweten. Het goede is een dame die zingt, haar mond schrijft o, haar buik beschermt. Het kwade is onvast ter been, daar zwaait het dreigend om zijn as, tot straten verder pas wij het bloed weer kennen in ons oor. Genade is altijd en over al te vinden, maar genade doet ondraaglijk pijn. Zelden wordt een meisje zichtbaar en richt in ons vreemdsoortig meelij aan om wat wij niet misdeden: in niemandsland helpen wij haar te dragen. Wij springen over sloten naar de toekomst, want doorgaans hebben wij ons leven veil. En niemand is gebleven.
Hij weet hoe kruinen waggelen en zuchten, hij brengt de ogen tot hoog overzicht, hij brengt het hoofd tot in de wolkenluchten, hij brengt de oren tot het vogelnest, hij brengt de tanden tot het vlees van vruchten.  Zijn eisen zijn eenvoudig. Stap voor stap zal hij zich geven. Wie niet horen wil, die trapt hij van zich af. De stilte na de gil.
Ik heb een roofdierhart en roofdiermond, verorber land na land, elk moment is het moment voor de sprong. Ik knoop tijd aan elkaar. Hoe het komt?  De grens, klemvast, was een ver geheim. Het was nacht, de maan was rood. De hoge heuvel sleepte stenen aan waar 't licht afdroop als afscheidstranen. Het gevaar verbond de wond. We liepen.           De bergkam had gaten in zijn tanden en het kind vleugels op haar rug: schooltasje, foto van de klas, krabbel van de eerste liefde.  De mens is een bundel verzwegen verhalen, klaar om op te stijgen, uit te varen, verstoppertje te spelen, alleen tijdelijk in een haven.                  Daar zoek ik weleens tussen sleetse koffers, reistassen en andere bagage het schooltasje terug. De eerste verte. Hoe ik dat doe?  Ik leg me op de grond en vouw me op tot een pakketje. Verloren maar vrij om te gaan als de maan zich schurkt tegen de havenkade.
Mijn vader zei: hier liggen ze, de Canadezen. Ik zag ze staan aan de vaart, in hun grijze kleren. Eindeloze, slachtrijpe rijen.  Man tegen man stonden ze: een beetje wind en ze gingen.  Vrede. Aan beide kanten Canadezen. Te lang in het land om terug te keren. Te diep in de grond om weg te marcheren.
Die achternacht kwam ik mij tegen op een plek  waar ik mij gewoonlijk niet vertoon.  Ik stelde mij teleur. Sprak te luid  tegen mensen die mij zichtbaar niet vertrouwden.  Ik wilde dat ik vond dat ik naar huis toe wilde  en sprak mij aan om hiervandaan te gaan  maar dat was zo gemakkelijk nog niet. Ik verloor mij  in gesprekken die ik al zo vaak gevoerd had  zonder zicht op toonzaamheid  of zelfs maar dunne trucs  waarmee je doorgaans  een kapotte nacht doorkomt.   Het eindigde ermee dat ik van alles  in mijn oor siste wat ik maar half verstond.  Wat doe je op zulke momenten? Ik liet mij  voor wat ik was; het had geen zin mij het zwijgen  op te leggen, ik was berstensvol op mij gebeten  en toen het eenmaal ochtend was  zag ik mij als zo vaak in tongen terug  als het legioen dat vreemden streelt.  Spreekwoord was ik dat niet snapt,  gaandeweg de dag werd ik weer opvoeding  die ouders voor hun kinderen uitdenken  en in het holst van alle bruikleen  was ik wat ik telkens na zo'n achternacht in corvee  en klatering moet zijn: voor dag en dauw de bijbel,  met stofomslag en in voldongen esperantoklanken,  een man om van kaft tot kaft uit voor te lezen 
In de kooi van dag en nacht, de kooi van de boodschappen, blikjes bier, de betere baan.  In de kooi van het fotoalbum, van de liefde. In de kunstkooi, in de kooi van het weten: 
Soms tikt een gedicht op het raam Ik sta op en laat hem erin Een enkele keer heeft dat geen zin Ik voed hem en geef hem een naam  Maar soms denk ik: ach laat maar staan Al regent het nog zo hard Vandaag ben ik boe en geen bard Hij mag naar een ander toe gaan.  Dat doet hij dan ook na een tijd Hij vliegt mijn gezichtsveld uit En meteen daarop heb ik spijt: Geen lente en geen nieuw geluid  Zo ging al zo dikwijls de Mei van Gorter mijn neus voorbij.
Ze zitten in de grote hal gedwee te wachten, voorzien van dode bloemen en van troostend fruit, tot de portier door middel van een belgeluid het sein zal geven om zich ziekenwaarts te jachten.  Intussen roken zij een sigaret en roemen de dokters, die vandaag de dag heel kundig zijn, of lezen bordjes, die in ziekenhuislatijn de kwalen paviljoensgewijs bij name noemen.  Dan klinkt de bel, en prompt begint het storm te lopen, de dubbeldeur naar de verschrikkingen zwaait open...
Hoor eens ik haat je, ik schreef dat je lief was en licht -  en nog wat onzin over je gezicht maar nu haat ik je, god wat haat ik je.  Die neus, dat hoofd, die paardenbek, die ogen en die gierennek dat kraagje en dat bloemkooloor met al je slierten haar er voor.  Hoor eens ik wou graag zijn jou, maar het kon niet zijn, het licht is uit, ik zie je alsnog zoals je werkelijk bent.  O ja, ik haat je, ik haat je zo vreselijk, ik wou het helemaal niet zeggen -  maar ik moest het even kwijt.
De ramen van het conservatorium staan wijd open daarbinnen vergrijpt iemand zich aan eeuwenoude gevoelens de vleugel jammert en klaagt  In het park scheren zwaluwen het gras oogsten lucht en insecten  Hoe te leven? Voor wat? Grote vragen waarop kleine antwoorden passen  Zo precies als deze zwaluwen die geven vliegensvlug  Iemand daarbinnen houdt plotseling op met spelen vloekt en slaat zijn vleugel dicht.
Klein en geslepen wil ik leven, een moerasplant die slechts groeit op weinig licht en zieke lucht.   Ik wens geen verantwoordelijk werk maar wel kantines vol kroketten die mij statig uit doen dijen.   En koffie. Liters slappe koffie tot ik bleek zie als een vis en nodig op vakantie moet.  
Binnen dit leven voortdurend bezig angstig te zoeken naar restanten  van een ander leven, maar tekens van weerzin en wanhoop, een vuilnisbelt, een oude teddybeer, beheersen het landschap. Er is moed voor nodig om te beginnen, het gezicht van aarde hoopvol te vinden, de ochtend een gelegenheid.
Hoe plezierig is het niet om iets in het vooruitzicht te hebben, een veldje met pas begonnen bloemen, of een berg die naar behoren de lucht in steekt. Het is alsof de wereld met zulke gunstbewijzen aan het tijdelijke zich verontschuldigt voor het wrede dat haar eigen is. Want meestal zien we weinig, is het donker, nacht. Er is zeker durf, en zelfs wel moed, voor nodig om het veldje in te lopen of de berg te beklimmen, wetend dat ze daarmee voorgoed voorbij zullen zijn.
Dood is mijn vriend. Nog altijd schijnt de maan Naar binnen, uit zijn asbak kringelt rook, er ligt een boek, de radio staat aan.  De rozen die hij kocht zijn nog bedauwd. Een scheermesje, een spiegel en wat coke Staan op tafel klaar voor zo meteen.  De kachel doet haar best, maar hij blijft koud. Alles is nog precies zo om hem heen -  Maar hij is uit de symfonie verdwenen.  Het boek, de maan, de kachel en de rook -  Eens, op een dag, verdwijnt dat alles ook. Dat is de dag waarop de dood zal wenen.
Door diefstal en bedrog leefde het onrecht voort is het wet geworden heeft het op onze muren de onbeschaamdheid van de meesters gekerfd  Roof heeft hen bevorderd hun buit verplettert ons verdeelt ons wij strijden met onze weerspiegeling angst gelijk aan onze angst  Zij die weten zwijgen zij die niet weten zwijgen  Het Paleis lacht vol spot
I Haar armen glad en blank in 't lome van donker tule, veel parfum en lippen van karmijnrood - ik zie de tippen van haar borsten deinend gaan en komen.  II Winkel schemering, veel stoffen op de toonbank Zij buigt voorover in begerig kijken Ik zie haar blouse soepel open wijken en ben verzonken - diep en blank.  III Haar benen lang en glad - zij lacht en ligt loom achterover - ik zie hoe diep en ver de lijnen van haar benen zijn en denk eraan met afgewend gezicht.  IV Zij lacht me door de spiegel toe, en let
En ook als het zou kunnen - de wind mee, een begaanbaar pad -, loont het dan wel de moeite uit de woestijn - want dat bezweer ik je, dat was het - nieuwe woestijnen in te gaan? O, ik geef toe, ik heb als iedereen die tussen buitenlanders leeft... Leeft? Het woord ontvalt me: verblijft. Verblijven moet. Hoogstens gedoogd als onkruid tussen stenen -. geloofd dat het zou kunnen, dat er een overkant bestaat. 't Was goed er onder het werk - en wie erbij was weet wat voor werk - over te dromen: wat of je mee zou nemen, wie er nog meer zou gaan. Hoe je zou zingen in je eigen taal en of het zijn zou zoals je het voor ogen had. Het maakte de wereld van dwangarbeid en koppelbazen, van steen op steen en toch nooit grond onder de voeten, die meer woestijn is dan woestijn kan zijn, bij ogenblikken leefbaar. Maar nu, op het moment dat ik zou moeten zingen, dronken van vrijheid zijn, ben ik een niemand. Voel ik niets, vraag ik me af of ik niet beter naamloos, zoals ik naamloos heb gezwoegd, verduurd heb, uitgebuit ben en ben weggetrokken, een naamloos graf had kunnen vinden in vreemde grond. Er hebben teveel voeten over mij gelopen en teveel ogen mij niet gezien. De harde woorden die gezegd zijn blijven mij achtervolgen: ruiters te paard. Horden. Hoog boven ons. Wij onder. Altijd. Zolang dat voortduurt zullen wij, waar ook woestijn te midden van woestijnen zijn, wachtend op brood dat uit de lucht komt vallen, wachtend op water. Oerwater dat alle horden toe zou dekken en in de diepte dalen doet als steen. Zolang, zeg ik je is er geen omkeer. Geen overkant.  -------------------------------------------------
Besneeuwde velden zijn de wereld zelf. De zware hekken sluiten niets meer af. Tot suikerbeesten eten paarden zich waarna de bakker ze komt halen. O palmen van de boerenkool. Magere haas, golfplaat van eterniet, contour die slingert, sierend niets voorbijschiet en ontroert. De reigers vasten, maraboes mijn stiltes trouw gebleven in menselijk teveel. Tellen houdt op. Roestende emmer, halfbedoelven steekt schuins zijn hengsel uit naar het gewapend riet. Houwdegens posten in de leegte het liefste bij verdriet.
Hoe zal ik dit uitleggen, dit waarom wat wij vinden niet is wat wij zoeken?  Laten wij de tijd laten gaan waarheen hij wil,  en zie dan hoe weiden hun vee vinden, wouden hun wild, luchten hun vogels, uitzichten onze ogen  en ach, hoe eenvoud zijn raadsel vindt.  Zo andersom is alles, misschien. Ik zal dit uitleggen.
Wat zouden we zijn zonder jou? In ieder geval niet het puntje van de tong, want daar was jij al. Jij bent bedacht om in onze wonden gewreven te worden. Jij stijgt ons  naar het hoofd. Kenners weten wat ik bedoel. De zee zit barstensvol met jou, maar echt goed smaak je op een eitje. Gebiologeerd kan ik naar je kijken, het giftige witte landschap dat je vormt,  voor iedereen bereikbaar. Soms gooi ik je over mijn schouders om te zien waar je terecht zult komen. Jij bent de Falstaff onder de snaken. Maar wij misbruiken jou. Pleuren je overal maar op, alsof je geen prins  bent, maar kanonnenvoer. Alles smaakt goed door jou. Wie jou niet waardeert, waardeert zichzelf niet.
Soms als er iemand op zijn divan ligt zich los te kronkelen uit een neurose, begint hij aan zijn binnenkant te blozen om wat er gaapt tussen zijn overwicht  en 't knaapje dat nog altijd in hem leeft met spillebenen, lokken, meiden-kleren en, later, dat hardnekkig masturberen waarvan zijn moeder nooit geweten heeft.  De angst dat al die anderen 't begrijpen kan af en toe nog zijn testikels knijpen, maar laat hem los zodra hij spreekuur heeft.  Alleen die blos – omdat wie tot hem komen niet weten hoe de droesem hunner dromen cement wordt waarmee hij zijn vesting bouwt.
Mijn zoon spant bogen samen met mijn vader. Zij lijken sprekend  op grote mensen die gemeen- zaam aan het werk terloops wijsheden verkondigen.  Terwijl mecano-onderdelen tot een brug worden gesmeed legt vader uit dat sommigen na honderd jaar de over- kant bereiken.  Zijn wij sommig? leidt het kind hem af. Vader geeft geen antwoord maar een schroef terug  die niet past.  De brug vlot naar zijn einde als de onvermijdelijke god weer boven water komt. Of die dan sommig is? Sommiger dan wij, probeert vader.
Er is in zee een coelacant gevonden, de missing link tussen twee vissen in. De vinder weende van verwondering. Onder zijn ogen lag voor ’t eerst verbonden  de eeuwen onderbroken schakeling. En allen die om deze vis heenstonden voelden zich op dat ogenblik verslonden door de miljoenen jaren achter hen.  Rangorde tussen mens en hagedis en van de hagedis diep in de stof, verder dan onze instrumenten reiken.  Bij dit besef mogen wij doen alsof de reeks naar boven toe hetzelfde is en kunnen zo bij God op tafel kijken.
Ik weet niet welke weg je neemt; de sterren gaan hun baan ten einde en straks is mij het dichtstbijzijnde, het langst gewetene weer vreemd.  Maar wat bestond aan zon en maan en wisseling van de getijden, het was alleen opdat wij beiden elkander niet zouden ontgaan.  Wij worden nu nog slechts door tijd en ruimte van elkaar gescheiden, maar sta mij aan het eind terzijde als ik de einder overschrijd.  Wij hebben alles nog te goed
Zo’n verveloze deur met afgesleten klink  de drempel uitgehold door eindeloze stappen  die kwamen en weer gingen en verdwenen  in het voetspoor
Het grotestadskind schrijvend  aan haar grootvader, zegt niet:  men noemt mij mager, een klein kreng waar straks madelieven in een kring omheen zullen staan -, maar:  't is erger met mijn pop sinds u daarbuiten woont.  ach, nu is zij moegeschreven aan grootvader - de enveloppe omsluit haar liefderijk, een pop onder een lila deken.
Ach de graven. Niet die in het zand niet de lange gaten in oogverblindend witte muren niet de gevulde urnen of de sarcofagen aan het eind van een onderaardse gang maar de graven in de hoofden, de ongebalsemde beelden die 's nachts tot leven komen.  De monden die zich laten horen als het stil is. Geheimen die zich openbaren. Paden die niet doodlopen maar dwingen tot dolen dwaalsporen die de weg wijzen. Vallende vogel, scheur in de schedel. Ach al het aangetrapte, al het bezworene.  Al het vergetene. Verbeten was je het grind. Je schuurt de zerken met je laatste tranen. Alfonsina gaat naar Tarragona: Adieu, adieu. Je harkt het pad aan naar het noorden, begiet de bomen in een kring en kijkt omhoog, niet achterom. Je houdt nog vast aan een naam  tot je meent te horen: Laat me los, en je loslaat. In oktober zijn de nauwe straten leeg in Begur. De vrouwen doven hun fakkels warmen zich bij brandend hout uit de heuvels en zingen zich schor. Tot je teruggaat, alleen met woorden. Wat is daar eenzaam aan.
Mijn leeftijd is negenentwintig jaar. Vermenigvuldigd met een factor honderd kom ik op drie millennia. Verwonderd krimpt mijn historisch inzicht in elkaar.  Ons godganse ideeënrepertoire ontstond in deze zucht, geen uitgezonderd. Wereldgeschiedenis? Ben je bedonderd: de laatste nieuwtjes van een roddelaar.  Slechts honderd keer de tijd die ik bestrijk en ik zie Koning Saul, bij wie ik kijk naar het begin van het twaalfstammenrijk.  Vervang ik ieder woord van dit sonnet door één geslacht, dan al bereik ik het. Hoe zegt u? Jezus Wie? Van Nazareth?'
De waaivlakte  ligt er verlaten bij  Weide richelpalen wat daar graast wat hier raast door prikkeldraad gescheiden  Zij daar wij hier duidelijkheid is geschapen wij rijden zij blaten  En bij het zien van een aardappelrug rustend op het land weet ik het zeker grazen is een gave.
Grootheden van zeer klein kaliber: flits van de kantjil als de wind zo gejaagd. De zwarte panter gaapt zijn kort bestek van messen bloot, alsof natuurlijke dood niet allang was bedacht.  Ik sta als Orpheus voor de nacht, een schim, kantjil in een panterpupil.
Man met grote handen en dito boekenkasten, bij voorkeur met uitzicht op zee.  Veel gerookt mag er worden en films gekeken waarvan ik het einde al weet.  Beloftes voor later het liefst onoprecht zodat wat hij vertelt steeds weer uit kan gelegd  als een broek die te kort is, een man die daar altijd in past,  die van mij leert te houden maar onredelijk is en behoorlijk kan slaan,  academisch niveau, die dan onverwacht met een kinderwens voor me zal staan.

Pasen, regen, verlaten wegen -  pascha en eieren paars en donkerrood -  drie keer kussen op elkaars wangen, 'Christus is opgestaan,' moest ik zeggen, 'Hij is waarachtig opgestaan,' zei de ander -  ik drukte mijn neus tegen een raam, keek naar de glimmende straat en zei zachtjes tegen mezelf: 'Christus is opgestaan, zijn plaatsje is vergaan, Christus is opgestaan...'  dominees gingen voorbij, met steeds kortere
Tussen de schuttingen berijpt je rust, je magerte die pronkt met een tweelingroos lachwekkend verfrommeld.  Over je border zijn alleen maar  winters gekomen, lijkt het. Schabbig  lig je erbij. Een zootje stengels  rest je, dat niets draagt, niets dan die ene margriet, in haar iele dans soms kwansuis kussend je platte gras.
Zie de afbladderende dichter. Heb ik het goed? Kijkt hij vanuit die plooien, de gelaagdheid van aanzicht en overjas nog steeds de lens tegemoet?  Zal ik hem vertellen hoe het eindtraject moet worden afgelegd? Ach, je gelooft je ogen niet en wat hij zegt of prevelt gaat ook al op de prent verloren -   De plek heeft hij zelf uitgekozen. Een dichtgemetseld godshuis. Maar in verweerde steen en brokkelige kalk schuilt een betekenis die nog verwoord wil zijn wie weet nog uitgelegd.
K=l m=U ben volledig URS compleet compmate in megabytes  Ontdek een virus bytje bij byte datastring na string delete mijn ervaring  bijzonderheid van 'ik houd van jou'is macro op je comp smiley, 'k=, schatje'  Je holt de chat uit rolt een nieuw bed in Sorry I can't read Oress escape to end.
Op een culinair congres in Amsterdam zingt een kok weemoedig gestemd door het zien van het Rokin:   'Het is tijd om heen te gaan, Tijd, ondanks de klokken, Tijd, ofschoon de kunstenaars Nog naar Arti sjokken.  Alles gaat voorbij mijn lief, Niets blijft bij het oude, Zelfs de liedjes die ik zing, Zijn je reinste claude.  Fram is boos en schrijft niet meer, Abri koos een ander En die hebben liefgehad Schreien om elkander,  Schreien, schoon de zomerbries Door de blaren ritselt, Want de Duitse bief is stuk En de Weense schnitzelt.
Z'n kamer, ingericht om te vertrekken, is niet in staat om mij, zelf, te ontvangen. Vier schilferende muren; effen, bange gordijnen, buitentijdse boekenrekken.  Goed, ik ben naar binnen gegaan: schroeiplekken in landschappen of klef beslagen gangen heb ik nooit ontlopen; 't liefst kies ik lange onverharde veldwegen om te trekken.  Er is een stoel, waar, waarin, voor de ander? Op bed zitten zou privé-schending zijn. Een lamp geeft licht maar niet om bij te lezen.  En om te staan, aanhankelijk, in deze opbergruimte - boedelscheidingterrein - is 't beter dat ik word tot kapstokstander.
De sarabande spelen op de vrieskoude deel. De uilen hebben het klavier onder- gescheten. Stom staan de dingen van de zomer om je heen, strohoed, trompet. Omhoog die bovenstem, waar vogels schuilen op de balk, en dan omlaag.  Vertraag het lied, houd in totdat bloed stolt en adem stokt. Kan zij nu gaan? Doorspelen. In de bas orgelt een toon die alle tegenstemmen op zal zuigen. Hollen of stilstaan - maakt niet uit, je hamert hoorbaar op het einde aan.  Niet meer dan vilt op staal, lucht die uittrilt tot stilte. Slechts een dag in de gestage rij van dagen.
rood kleurt de rivier achter mij ik ben zwaar maar voeten tasten vederlicht af de weg naar de bron.  bij een bocht vind ik rust op een rots. langs mijn linkerbeen snijdt wat voorbijglijdt en zich verder in de verte kronkelt geen wier zal hier vertellen wat de bocht verbergt: (verdrinkingsdood? roeiboot? een vrouw als een dam?)  wenkbrauwen wegen op mijn oogleden. rood is de rivier achter mij. bron blijkt monding.  ik sluit mijn gezwollen symboolzoekers terwijl aan mijn mond het druppelen begint
Als ik je aan zie komen         met de bedaarde waakzaamheid         van een dier op weg         naar zijn drinkplaats         probeer ik je te laten zijn         wat je jarenlang bent geweest:         een vreemde die ik nauwelijks         kende. Maar zodra         je op de drempel staat         ben je heer en meester van          de situatie en van mij         die je optilt als een kleuter         en als vrouw in je armen houdt.
Dit is verby, dit het gebeur, dit maak nie bly, dit maak nie seer, dit is verby  Nou weet jy weer niks wat die hart nog roer of raak is reeds volmaak.  Van vreugde en smart terdeë moeg (dis reeds te laat, dis nog te vroeg om meer te weet as dat die rus die sin en slot van alles is) bevestig jy: dit is verby, dit maak nie seer, dit maak nie bly, en niks wat later mag gebeur sal ooit so skoon  wees of so teer.
Ik liet mijn stad zien Aan drie duidelijke mannen. De eerste zei: je stad lijkt op een arend. De tweede zei: je stad lijkt op een dingo. De derde zei: je stad lijkt op een slang.  De poorten gingen dicht En de lichten werden zwart Door het zwijgen van de muren.  Ik liet mijn stad zien Aan drie duidelijke mannen. De eerste zei: je stad lijkt op een bizon of op een tijger. De tweede zei: je stad lijkt op een snoek of op een eland. De derde zei: je stad lijkt op een havik of op een giraf.  Er kwam beweging in het water, Er verscheen enige wildernis op de stoep Maar de mannen ontkenden geluk.
Doodzelden stopte bij het dorp de trein -  dat was als iemand uit dit leven wilde en zo de rails was opgestapt. Dan werd het overblijfsel weggehaald, waar kracht en vorm uit was geweken. En heel het dorp verlamde in de strop die deze man of vrouw fataal geworden was. Zo'n lijk begraven was al zwaar, maar dan de ziel, die naar verlossing zocht en als een geest bleef waren door het dorp en waar geen tong of taal voor was. Daar was geen plaats voor hovaardij: voorwaar, de mensen, arm of rijk, zijn aan een ademtocht gelijk, als God hen in Zijn schaal gaat wegen.
’s Avonds kroop het licht van de vuurtoren over mijn slaapkamermuur.  God zoekt mij dacht ik dan. Hij kijkt of ik wel in mijn bed lig.  God was de politieman en de vuurtoren zijn zaklamp. Ik heb me nooit meer kunnen  verbergen. Nog steeds vrees ik die lichtbundel die kruipend mijn innerlijk behang aftast.
De scalpel. Dieper. Het pincet rukt met een schijn van drift de rode tijdbom weg. Doe nu mijn zoon weer  dicht, chirurg, vijandig bondgenoot. Sluit op zijn rug die rare mond die fluistert over ongepaste groei en dood.  Na afloop benen wij, veldheren, door de  gangen langs brancards, langs richtingwijzers naar de hel van 'kinderonc.'en 'mort.'. 'Dood aan de ziekte', roepen wij, en: 'wat is pijn'. Scheurend ontploft het ziekenhuis als we weer buiten zijn.
De werkers kwamen fluitend van karwei, staken de rijweg over, dromden rond de halte.  De adel van hun kracht beschaamde mij: triest hing daartussen, zinloos, míjn gestalte.  Een eerlijk broodblik priemde in mijn kraag, een zwaar beslagen schoen rustt' op mijn tenen. Mijn leven had nog nooit zo leeg geschenen: ík had alleen een plaat gekocht vandaag.  O! 't Liefst zou ik van hen hier voorman wezen en legde in één gebaar de hele haven lam!  Maar ach! Voor morgen staat een boek op het program.  En dan maar weer een plaat, men kan niet eeuwig lezen. 
Ik was vier en viel met mijn scooter van de trap met de marmeren tegels bij ons in de woonkamer en ik viel hard en met mijn hoofd omgekeerd op de tegels en ik gilde en mama zag dat er bloed uit mijn hoofd stroomde en mama gilde en ik gilde en mama rende de straat op om hulp te halen en het deed nog steeds pijn en onze Egyptische  overbuurvrouw wist hoe de pijn weg moest zei ze zij wist het middel zei ze namelijk met koffie uit het koffiepak zei ze en ze smeerde de koffie in het donkere gat op mijn hoofd en ik voelde de prik van de koffie in mijn hele hoofd en in mijn lichaam en het deed nog veel  pijn en sindsdien drink ik nooit koffie en slaap ik haast niet
Wij zullen openen een rusthuis voor uitgebluste dichters wij zullen zorgen voor:   trijpen pantoffels   lauwe radiatorbuizen   en elke zaterdag   een glaasje wijn  Men zal van ons  niet kunnen zeggen dat wij de poëzie een onverschillig hart betoonden  Wij zullen eens per maand de oude dichters tracteren op wat gaande is:   moord & doodslag   en muziek op de valreep nog een prijs voor het gehele oeuvre   (feestelijk voltooide tijd) waarna er tussen 18.00 uur en 19.00 uur gelegenheid zal zijn om nostalgies terug te kijken  Dan gooien wij het graf dicht en richten op een zerk met namen voor onze uitgebluste dichters die wij tot in lange dagen een dankbaar hart toedragen.
van schoonheid hing de wereld samen de koeien leken echt te kloppen slechts hun koppen waren groter of zat het in de ogen?  een vogel die we vaag vermoedden klonk uit de lucht een stip die zong was thuis uit onze doos ontsnapt  later vouwde al het vee zich samen voor de hekken droomden wij dat na de regen onze namen zouden groeien in het gras
Nu ben ik een ander dier: denk ik een luiaard, hangend aan de takken van de levensboom. Ik ben zo traag
Er was mijn broer die onverwacht thuiskwam en me betrapte bij het rondsnuffelen in zijn kamer. Hij hield me gevangen. Ik moest bij hem  blijven totdat onze moeder thuiskwam zodat hij haar kon bewijzen dat ik op zijn kamer was geweest. Ik lag ontvoerd te zijn op het bed terwijl hij aan zijn bureau zijn repetitie leerde. Ik vond het stiekem erg gezellig.
Het gieren van de tram in de bocht doet mij dikwijls denken aan het schuren van het mes op de steen van de scharenslijper  maar het schuren  van het mes op de steen van de scharenslijper breng ik nooit in verband met het gieren  van de tram in de bocht.
Uit de nevel over het weiland met half-uitgewiste koeien komt vandaag het werk van Mauve bleek, allerzachtzinnigst boven, daarna de gebroeders Maris, weiden, bruiden, tederheid in sluiers - die nog altijd waar is maar uit een zó andre tijd. De uil het wit en hol gezicht van Mankes, eitjes van Verster de geiten-weitjes - alles vaag uit het vroegere Den Haag woont nog in mij - stil en ver in het land van losse haren en van wit katoenen jurken die zo lekker gingen ruiken in een plotselinge regen. In het land van vaders vrienden bijna allemaal met snor socialisten, debatterend over toekomst en historie -  En van moeders zwerm vriendinnen die ons aan haar strakverpakte borsten, verende ballonnen, drukten en zo pittig roken naar de buitenlucht en zweet.
Wat zou gebeuren was er altijd al, volmaakt  gespeld door een beker die stuk viel  scherven waarin afdrukken van duimen  het rilschrift van naalddunne takjes staan.  Het is geen verhaal dat wij maakten maar iets  wat er was en er is in de sporen van greppels  en staanders en lang gedoofd houtvuur.  Het hoefde alleen maar gevonden te worden.   Iemand moest ernaar kijken en zeggen: wat is het  dit is het, en daar was het, een huis met een haard-  plaats, mensen die daar zoals altijd en altijd  voor het eerst in het nu zichzelf zijn en zitten   met warme handen die een beker vasthouden  bij het vuur en ze praten en de tiktak van regen  is een cirkel geluid en het deert niet, de nacht  de onzichtbare wolken, de stilte van alles   wat buiten in slaap is of wacht op de dag  zijn het dak en de wanden om het dak en de muren  van het huis dat al oud is maar nieuw  want opnieuw in dit heden gevonden.
als vlinders in hars is mijn schilder een mummel die niet meer uit zijn kleuren komt, een slome, uit de rails gelopen. Een knakker die gebroken, versplinterd, er aan toe is in de open haard op te gaan. Een ladder, afgekeurd door de inspectie, die nu tussen het kleefkruid ligt, onzichtbaar in de achtertuin. Soms zitten er kraaien, af en toe vallen rupsen uit de boom, jong verschrompeld. Ze ploffen met een droog geluid op de ladder. Soms valt er warme regen, raakt een drup de houten schilder, oud als vlinders.
Boven de smetteloos gebleekte kleren staat haar gezicht als onecht jong, verheven in de macht van hoger sferen voert zij gedachteloos de opgedragen rituelen.  Het klimmen van de jaren laat geen sporen, hoogstens de harde echo van haar blik  en de metalen weerklank van haar stap.  haar roeping blijkt het meest
Hier nu   langs het lange diepe water  dat ik dacht dat ik dacht dat je altijd maar  dat je altijd maar   hier nu   langs het lange diepe water  waar achter oeverriet   achter oeverriet de zon  dat ik dacht dat je altijd maar altijd   dat altijd maar je ogen   je ogen en de lucht  altijd maar je ogen en de lucht  altijd maar rimpelend   in het water rimpelend   dat altijd in levende stilte  dat ik altijd zou leven in levende stilte  dat je altijd maar   dat wuivend oeverriet altijd maar   langs het lange diepe water   dat altijd maar je huid  dat altijd maar in de middag je huid  altijd maar in de zomer in de middag je huid   dat altijd maar je ogen zouden breken  dat altijd van geluk je ogen zouden breken  altijd maar in de roerloze middag   langs het lange diepe water   dat ik dacht  dat ik dacht dat je altijd maar  dat ik dacht dat geluk altijd maar   dat altijd maar het licht roerloos in de middag  dat altijd maar het middaglicht   je okeren schouder  je okeren schouder altijd in het middaglicht   dat altijd maar je kreet   hangend  altijd maar je vogelkreet   hangend  in de middag   in de zomer   in de lucht   dat altijd maar de levende lucht   dat altijd maar  altijd maar het rimpelende water   de middag   je huid  ik dacht dat alles altijd maar   ik dacht dat nooit   hier nu langs het lange diepe water   dat nooit  ik dacht dat altijd   dat nooit   dat je nooit  dat nooit vorst   dat geen ijs ooit het water   hier nu langs het lange diepe water   dacht ik nooit  dat sneeuw ooit de cipres   dacht ik nooit  dat sneeuw   nooit de cipres   dat je nooit meer 
Eensklaps strooit de volle maan aalmoezen op het asfalt door het gat in mijn andere hand; op mijn ene been schop ik ze, voor het slapengaan, de hinkelbaan uit, schaamrood voor het eind van het spel. Hemel biedt zomin verstrooiing als de hel.  Vertroosting komt alleen van de wind die het vocht op de konen droogt en de jekker bolt; helaas kan ik slechts achterwaarts springen om te landen op de andere stoep. De vlucht naar voren leid tot een noodlanding in poep.  Gul werd er door de munten een wond in het zwarte doek geschoten en ineens wist ik weet, en goed, hoe laat het was. oorzaak en gevolg bedienden zich van zichzelf. Halfweg wachtte ik op de voorlaatste tram van de stad. Volgende keer beter - of was één sprong meer dan zat?
Dedain is eigenlijk ook een tweedehandsjas. Een  pronkstuk dat je hebt   buitgemaakt op een ander.  Met je gestifte lippen en je vooropgezette hermelijn,   de zinnen die je in kringetjes  uitblaast nadat je een  achilleshiel hebt ontwaard  veer je op ten koste van  iemand anders. Zonder prooi sta je diep je in je hemd.   Hoe aandoenlijk je  bent zonder trofee  onder je magere hals.
nacht komt wonderlijk dichtbij neemt mij in zich op  nog zie ik in de vage gloed van buiten aldoor brandend neonlicht bladlappen buigen  wil ik dat hier beweging is  hoor onheilspellend engelenhoofdjes ritselen vleugelvruchten vallen ontvallen roteren boven de sloot draaien om hun as 			geruisloos en ik wil met hen zinken nerven doen ontstaan zoals in oud gegroeid hout misschien wortelen
Zo'n foto is nooit weg, en ze kosten maar vier voor een gulden Kijk, het lijkt (na drie minuten) en we staan er nog op, ook.  Omgekeerd natuurlijk, ik zat links en op de foto's zit ik rechts.  We zijn bruiner dan in werkelijkheid, en de schaafwond op mijn neus blitst overdreven.  Links voorop, dat ben jij. Ik kan nog niet zo goed wijs uit wat ik zie, o.a. een blikkerbril met donker glas en een baard met een snor boven regenjas. We kijken voorop, jij bovendien opzij-  jij hebt de twee andere.  Ik lach, jij kijkt. Zo'n foto is nooit weg, tenslotte en wat is de moeilijkheid? Kleingeld, ooghoogte, de keuze uit witte achtergrond of donker gordijn. Kijken of het lijkt. 
In het gras bij de haagbeuk rond de tuintafel viert het feest De armen – ze liggen op tafel of steken een vorkje gebak af  De visite spreekt en eet en is het met acht hoofden eens Die Arno is een hele vent de regering regeert en de aarde wordt warmer van al dat gedraai  De visite knikt en slikt en viert dat het verjaardag is
Hoe ik ontroostbaar blijf in deze zomertijd met de violetblauwe vlekken aan de hemel  aangetast door weemoed die me overvalt als een te grote afstand als mijn verbrande kindervoeten  zeldzaam als je bovenlip met de bevroren mondhoek als een potloodtekening word je langzaam zichtbaar  met de dubbele vleugels met de ivoren schouder jij met je masker van Helena jij met de Hebreeuwse letter. 
de lange gangen met de vale tegels -er hing nog steeds de geur van natte jassen- leidden onveranderd naar de klassen waar ik zuchtte onder strenge regels  ik had gezworen nooit terug te keren tot ik die lijst zag met daarop jouw naam het stille meisje bij het hoge raam dat mij geduldig hielp Latijn te leren  je ogen glansden vurig als voorheen dezelfde zachte stem, nog steeds verlegen waarom gingen de wegen toch uiteen 
wie hier voorbij is dan zie al wat overblijft is ruis al wat overblijft is gruis vermalen tot een grijs tapijt je gooit het puntlood uit en zakt ermee tot in wat eens schacht vier was daar rommelt het niet langer speelt een showorkest ten dans de hapering lijkt permanent op hoogspanning gesteld dat dit blijft duren zou dat een soort van einde zijn
Uit de chaos van lakens en voorgevoel opgestaan, gordijnen open, de radio aan, was  plotseling Scarlatti heel helder te verstaan: Nu alles is zoals het is geworden, nu alles is zoals het is komt het, hoewel, misschien hoewel, tenslotte nog in orde.
hoe mooi zeg gewoon hoe mooi ze groeien vanzelf ademen  en leven dicht opeen en nieuw onder de donkere bomen de oudsten als gul  gemorste melk of sneeuw sneeuw is er niet gevallen geen vlokken tussen de bomen  dwaling van zonnevlekken maar plotselinge witheid wildheid van bloesems slaat uit  in dit scherfje ongerept winterbos dat thuis en haven is voor de bloemen rust en vrede  voor wandelaars waldgänger hoe dan ook het wil niet meer uit het hoofd het woord  waldgänger niet wijken het fluorescerende ochtendbeeld van melkbloemen of sneeuwklokjes genoemd zijn geneeskruid verhoeden wordt gezegd dat het denken wegkwijnt flikkeren op  in de veranderende kleuren van het licht en hoe ze ’s avonds knikken naar de aarde als ze slapen  zo zeldzaam mooi is een dergelijke slaap de glans van bloesems geven zich ongemoeid over  aan de aarde ja slechts aan haar en het weer dat zo ongekend en niet meer te volgen is  als het brandende bloeien onder de donkere bomen de oudsten zeg gewoon hoe mooi het is  als sneeuw zo wit en weids dwaalt de blik nu als vanzelf zonder gedachten
't Klaproosrood doekje om 't blonde hoofd geknoopt, Voor 't huisje wit, door wingerd half verscholen, Weegt op de handpalm 't meisje purpren kolen, Lacht met den bruinen venter, eer zij koopt.  Oranje wortels, druiven als violen Fluweelpaars, in blauwe dauw gedoopt, Roodwangige appels, welig opgehoopt En bronzen peren heeft hij aanbevolen.  De wingerd, rood op witgekalkten muur, Laat op het fruit scharlaken blaadjes vallen. Verlegen blozend, staat de boer te mallen, knipoogt, verblind door meisjes oogazuur.
Als een man met een tweede man in een trein gereisd heeft en die tweede man sterft dan neemt de ander de rest van zijn leven in ontvangst.  Hij stapt uit nadat de trein aangekomen is en loopt met openhangende jas door de koud nachtlucht naar de uiterste en verboden zijkant van het station.  Van daaruit kijkt hij naar de rails en de lichten en een locomotief die los op de rails geparkeerd staat.  Groot en ondoorzichtig. Een man die met een andere man, die stierf, samen gereisd heeft is hem dit schuldig.
Voor 'kussen' lees: 'kussens',  Voor 'vliegen' lees: 'liegen', Voor 'van jou' lees: 'van niemand', Voor 'nood' lees: 'wet'.  Voor 'nu' lees: 'later', Voor 'later' lees: 'nooit',  Voor 'weten' lees: 'vergeten', Voor 'waarom' lees: 'daarom'.  Voor 'stenen' lees: 'brood', Voor 'trouwen' lees: 'branden', Voor 'jong' lees: 'oud', Voor 'zwijgen' lees: 'goud'.  'Twee' moet zijn: 'een', En geen vraagteken achter 'meer'.  *) In de geest van Paul Muldoon
Volmaakt van veren -  een jonge tjiftjaf van de grond geraapt en  op je hand geklommen lichter dan een zegelring.  Je blaast hem zachtjes op zijn rug - maar hij laat zich  niet wegblazen, hij klemt zich nagelpuntig aan je vast jij bent zijn vriend geworden.  Hij hoeft de vrijheid niet niet nog meer regen niet nog meer storm geen honger meer geen onrust meer.  Zijn missie op de aarde net begonnen ís voorbij. Nog even zitten, nog even leven nog even maar nog even.
Recht op vrije meningsuiting, dat betekent, heel normaal, dat je niet de hele dag hoeft lopen letten op je taal; dat je hardop durft te praten in de tram of in de trein, over wat je stom of slecht vindt, zonder bang te hoeven zijn.  Recht op vrije meningsuiting, dat betekent, heel gewoon, dat er niet wordt meegeluisterd naar je eigen telefoon; dat je in de krant kunt schrijven: 'de regering maakt me kwaad', zonder dat je daar meteen voor de gevangenis in gaat.  Recht op vrije meningsuiting, dat betekent ook het recht om te demonstreren, dat je voor je idealen vecht; door de straat te mogen opgaan met een spandoek of een bord, zonder dat je door agenten in elkaar geslagen wordt.  Recht op vrije meningsuiting, daar is niks bijzonders aan in een land waar dat soort dingen allemaal zijn toegestaan. En dus sta je raar te kijken, wanneer iemand je vertelt, dat in meer dan honderd landen helemaal dat recht niet geldt.  Recht op vrije meningsuiting heeft nog lang niet iedereen en voordat het zó ver zijn zal daar gaan jaren overheen. Maar al kun je al die mensen dan niet helpen aan dat recht, toch helpt het allicht een beetje,  wanneer je er wat van zégt.
ik hou van de traagheid van liggen in gras, als een vorst: ik, uitkijkend over mijn aanhangers, mijn ledematen, zeggend tot mijn linkerarm: jij daar, breng mijn hand eens voor mijn mond, dat ik geeuw, in orde, ga maar weer liggen, goed zo, tucht moet ik hier hebben.  ik hou van de traagheid van zijn, zen, zegt men in het oosten, ik geloof dat het hetzelfde is. ik hou van de traagheid van liggen in bed, jij naast mij, je knieën in mijn knie- holtes, als twee s-sen, de traagheid waarmee je me niet gezegd hebt dat je al wakker was, je uit lippen bestaande ontvankelijkheid, de traagheid waarmee ik sneller en sneller kom, de kalmte waarmee ik wilder en wilder word de traagheid van jouw diplomatisch lichaam dat geeft en neemt, jouw corps diplomatique,  en de traagheid van een sigaar nadien, de traagheid van grandeur, de traagheid van wie zich te pletter rijdt tegen een boom in vertraagde film, het majestuoso van een ontploffing, plechtig, plechtig eindigt dit leven.
zelfs op onbekende paden – hier vol vergeelde bladeren willekeurig voor mij uitgespreid zoek ik de weg naar het vertrouwde dat mij verbindt met een niet meer in te halen tijd het verbond van zomereik en winterlinde (wild het woud) vol oude volksnamen als lichtminnend sterrenmuur in tuilen bloeiend hemelsleutels boterbloem verguld waar ik als kind onder zomergroene kruinen een ruisend firmament een blijven voelde dat duizenden jaren oud tijdloos schijnt en langer zou bestaan dan vader moeder zouden leven en er nog zal zijn als vanuit warm verlichte kamers niemand meer mijn naam roept
Wij schrijven zo graag over hersens, wij dichters. We klemmen het brein in de handen; woorden druppen op tafel.  Het lukt! Een zoemen start in Wernicke, Broca. Liquor klotst in de ventrikels, ionen krioelen in synapsspleten.  Dan een toets van beheerst verdriet: de glorie vergaat als wij uitdoven. Tevreden lezen, achterover. Alsof  we het geloven. Wisten we hoe ons geprezen grijs goed in een oogwenk met kracht door neus en oor -   we zouden de woorden wegvegen, voor altijd zwijgen, als we konden.
Raad eens wie er is. Hij zet zijn schoen tussen de deur. Die kunt u laten staan zegt hij aan wie hem vraagt wat hij komt doen. Dan legt hij er een stuiver in en zingt haast zuiver bijna plechtig helemaal gratis dit lied: Een ting drie ting pling pling zeven waar is heregotje gebleven hij is niet hier hij is niet daar  hij is niet.
Elke stelling verdient het gebeeldhouwd te zijn. Steeds weer ben ik aan zet, of jij - wie raakt nooit de tel kwijt -  en sla. 'Voor je beurt!' 'Niet.' Ik sla je weer. Onbegrepen offer.  Het spel valt in stukken uiteen. Geen partij. Als een schaap, met open ogen naar de scheerder, mug op weg naar web, de held zijn slagveld tegemoet. 
Onder de vloeren verhuizen wormen de geraamten, maar op de daken schikken geesten hun vleugels. Geluidloos wordt in dit paleis de weelde bewaard en in negen diepe kisten de verwrongen sleutels.  Het is verboden onderling de koning aan te raken of het verloren voorwerp van een hoveling terug te vinden. De zonnestralen hebben openbaar de zon verlaten, om hun kristallen stilte boeit men 's nachts de winden.  De tijd staat stil als de herfst in de tuinen. De vijver luistert niet meer naar zijn huidig water, de uilen zijn genummerd, net als de spoken.  Een dag duurt eeuwen in dit huis vol huizen en vol koningschap, tot brandbaar stof vergaan. Daarom, dat het hier streng verboden is te roken.
Die duisendjarige ryk so troosryk en fiktief dui onweerlegbaar aan Iemand het ons lief...  Ons aardbewoners aap genade en almag na wat geen beskeidenheid of feitendwang verdra:  die twee-en-sestigjarige Mafia-voorman weet hy mag nou honderd jaar lang tronkspagghetti eet.  En jy en ek? Ons laat ons oë en hande raak asof die melkwegstoet sy skittering nooit sal staak.
Dit is een noodkreet van de oceanen, wij slaan alarm, het water staat ons aan de lippen, wij zijn vervuild, verzuurd, verhit.  De wezens die in onze boezem leven, zo raadselend veelkleurig en schitterend van vorm, worden bedreigd en sterven uit.  De zeven zeeën vol van wonder vervullen de aarde en al wat leeft, kleuren blauw in zwarte leegte, nog even en zij kleuren grauw.  Nog even en woedende golven razen over de verhitte aarde, vervagen grenzen en de mens, de mens een vraag.  Dit is een oproep aan de mens
mollen moeten opgetild, in elke rechter, als u links bent linker handpalm past er één, zo heeft het beschikt, overtuig uw kind, maar blijf ook zelf proberen tot u de uwe vindt, ze zijn zo licht, zo licht dat men wel zegt dat zij het zijn geweest die alle wolken ondertunnelden tot ze implodeerden, hecht maar geen geloof aan die bewering, ze groeven zich slechts om niet weg te waaien in, onder gras, nu de winden blijven liggen, braakt de geïrriteerde aarde hen weer uit, strijk voorzichtig, hebt de uwe u gevonden, beide ogen dicht dek met uw linker uw rechter handpalm af, of andersom, zie boven, en breng het kierend kistje van uw handen naar uw lippen en blaas uw laatste adem in de dode mollenmond, hij zal zich uitrekken voor hij u mee omhoog neemt, uw zwartsatijnen vlinder, wiekend op zijn vier gespierde roze vleugeltjes
alsof het water vuur is deze vroege voorjaarsdag lichtzinnig de onwetende blik die in gestold rood alleen schoonheid herkent uit granaten gestoomd trotyl – nog niet giftig ontvloeit het de bast van  zeedennen? hier stroperig in de dorst van de sloot gesijpeld en ijs geworden. zichtbaar. het vuil van vergissingen zinkt weg na de dooi de diepte het onderste water in waar geen vis doorheen glijdt in harmonie met de lente dekt het ontvlambare vocht zich nu toe met eendenkroos
Ik vraag niet langer om muren, zal mij ook zonder weten door wind afdoende omwand.  Waar marmer niet is sta ik, waar water niet staat loop ik, en voel aan de duur van mijn verlangen  hoe ik hoor, hier aan deze rivier waar ik midden in mist, in schotsen wandel.  Het is niet vreemd dat in deze kou mijn adem komt: want ik kom om de wind te warmen.
de forse broeder met de harde handjes de trippelbroeder met de wollen wantjes de hoofdzuster, imperatief, vult massief de kamer dreigend met haar zwarte hamer  gejaagd telt het infuus 66 druppels per minuut een half uur lang onrust een nieuw infuus: 7 druppels per minuut traag geruststellend getik kam en zakdoekjes vallen oprapen? vergeet het maar  de stervende in de aangrenzende kamer balt zijn laatste krachten te zamen in een ontzagwekkend hallo! hallo! hallo! hij heeft Gods geheime nummer gedraaid wacht op meer dan nacht
Mijn vader ging dood -  ik was toen zeven -  dat was heel erg, maar erger was: die ochtend had ik hem geen kus gegeven.  Ik kwam die dag voor de eerste maal van school thuis met een tien voor taal: had hij geen dagje  kunnen wachten?  Later ging ook nog mijn broertje dood. Ik heb gehuild, kon hem niet missen, 'k was toen al banger voor de dood.  Ik heb van hem een foto en angstig ben ik nog het meest dat als ik ouder word geen mens meer zien zal dat wij broertjes zijn geweest.  En als er écht een hemel is en als ik daar dan woon, dan is mijn vader net mijn broertje en mijn broertje net  mijn zoon.
Men herhaalde op verjaardagen dat mijn moeder van mij werd verlost op een handkar, tiendaags na de Bevrijding. Men stierf van de honger, een feest als nooit tevoren; daarom ben ik geworden een kijker in gedachten die liever vrijheid verhandelt dan vrijt, eerder een boek pakt dan een schouder, het woord meer bemint dan de chaos der zinnen. Ik ben al gelukkig met een warm handje ijs, een plastic zak met schuimpjes, ondanks het roze wit. Ben ik daarom - denk ik daarom ook bij kou de ganse dag dat ik eigenlijk de kachel aan zou moeten steken...  'Geef mij een hand vol nootjes, amandelen, desnoods maar een bolster van een walnoot van mijn leeftijd. Geef mij een handvol en een hoofd vol dageraad een lichaam vol binnenbrand en terstond zal ik mijn mond legen en mijn hand leggen op de ronde rechthoek van je schouder.'
Ik ben het moe een mens te zijn. Hoeveel eenvoudiger leeft steen, of aarzelloos de tarwebloem, ook zonder tranen, geloof ik.  De tarwebloem is nooit verliefd op ’t onweer of de dageraad; zij kent alleen het leven sec en denkt er nauwelijks over na.  Kan iemand zo gelukkig zijn? Ben je gelukkig, tarwebloem? Je huilt niet, maar ik vraag me af waar je het lachen hebt verleerd.  Misschien zijn tarwebloemen doof en horen zo de nachtbij niet die als een minnaar in haar slaap en angst en vreugdevuur verwekt.  Misschien zijn tarwebloemen blind en zien zij niet hoe schaamteloos de wind in ’t volle licht der zon haar rokken opwaait tot de bron...  Ik ben het moe een mens te zijn, maar ook een steen is niet je dat, en wat de tarwebloem betreft: zij lapt de liefde aan haar laars  en staat rechtop alleen te zijn ook als het warm is in april en iedereen liever liggen wil. Een bloem is niet mobiel genoeg...  Ik zoek iets met en zonder pijn: een meisje om samen mens te zijn. 
Als de dichter aan de toog gezeten door de grote beer gebeten aan het betogen gaat: "Zonder tamtam, zonder blabla ik heb tram tien gezien, voilà." Hij heeft zijn krukken weggegooid en mag nu blijven zitten. Iemand sprak over de hond van de man in de maan, 't is van horen zeggen zou je zeggen.  Als de dichters naar elkaars pijpen dansen en elkaar van verdichten betichten, blauwkousen en zuurklompen, draaikolken en windorgels. Lok ze uit hun kelders de helden want vandaag stappen ze mee in deze stoet. De letterzetters en trendsetters van dienst luisteren instemmend en knikken elkaar bemoedigend toe. Wat verbeelden die woorden zich wel? Ze vergrijpen en verzetten zich, Opgetutte lege dozen, ze zwijgen als vermoord.  Als het gedicht zichzelf dicteert als de lezer dit gedicht betreedt als de dichter het gedicht verlaat en tomeloos ten onder gaat.
nergens staat tijd zo stil dan in een leeg een eindigend gebouw op een kier staan vastgeroest de stalen deuren als bevelen zij reizigers onbehuisd het uitbeveiligde onthevene gegruizelde raamloze binnen te gaan niets sluiten ze nog af wie daar binnen staat voelt zich buiten de wind wervelt bladeren in een hoek droge takken en dode libellen in de koelte van aardewerken borden amper onder water zie ik amfibieën copuleren het beweeg van vluchtig samenzijn nog maar eens gerepeteerd  voordat alleen weer roerloos in een grot een hol of schuilend onder wortels van een boom  het vuur van binnen dooft
In de strenge winter van '96 Was het zo koud  Zelfs de woorden bevroren Zodra zij werden uitgesproken.  Ze lagen bij handenvol op straat Als gekleurde kralen, Sommige rood, sommige goud, De meeste grauw als zand.  En toen het begon te dooien Was het een onvoorstelbaar kabaal, Hulpgeroep, gelach, ruzies, gefluister.  Jouw naam zat er ook nog ergens tussen, Tezamen met de woorden: ik hou van je! Dat was in de strenge winter van '96.
Het wit.  Onhoorbaar is  het wit. Slechts  wat getrippel  van vogelpoten  heel omzichtig  in de bange  stilte van het  wit.   Onhoorbaar ligt  het wit in de  leeggeblazen ochtend.  Ik schrijf er  geen voetstappen  in.
Tussen brandende rozen stond rechtop een zwaard een vogelreservaat en een dorp aan weerszijden uitstervend van brandenburg tot oude schild. angstvallig daalde de zee tot paradijselijk eb waar wolken het water verlieten en blustanks vervoerden met verdrinkingsdood door de lucht, rode paarden voorop, strijdkreten uitgooiend op het dorp dat zich hevig verzette tegen het vierendelen.  traag werden boerderijen geslacht tot lang uitgetrokken boerenmetworst en rekten zwanen hun zang.
Jongens, heb je verdriet, sprak toen de leraar Grieks,  dan moet je woordjes leren, woordjes leren. Hij knikte energiek  zodat er as viel op zijn vest, maar dat was toch al vies.  Wij lachten half vertederd, half meewarig, want tragiek  daar wist je alles van en hij, heel oud, haast vijftig, niets.  En dat het overging als je maar woordjes leerde, dat was iets  zo absurds, zo dolkomieks dat het in omloop kwam als een  gevleugeld woord. Het klapwiekt nu verdrietig om mij heen  omdat ik later woordjes leerde waarmee je 't monster kunt bezweren 
De klinker en de medeklinker zijn  De weke onderbuik en het korset.  Dichter is hij die, schijnbaar zonder pijn,  Het vormeloze in de steigers zet.  Zijn woorden, corpulent of slank van lijn,  Verenigen zich vloeiend tot couplet.  De moeiteloosheid, niet het rookgordijn,  Is zijn geheim. Met taal gaat hij naar bed.   De taal, van A tot Z, is zijn fles wijn.  Halfdronken wordt er, zomaar voor de pret,  Een kind verwekt, een epos of kwatrijn,   Of iets daartussenin, zeg een sonnet,  Terwijl de lezer onbekend blijft met  Zijn worsteling met spekvet en balein.
Hoe dat eruitziet: de wedijver tussen een vrouw en een kind.  De hoofdpersoon is onmachtig, zijn vuist kan de tafel niet vinden.  De hoofdpersoon wankelt, zijn voeten kunnen de strepen niet vinden. 
sinds tijden kijk ik weer van dichtbij naar die zonderlinge maaksels: de schorshuid diep gegroefd ruwe gravure van droog-ritsen wirwar-stroompjes doorsnijden winden zich waarin kermesrood  een rondhangen traag trekken van vuurwantsengewemel stamopwaarts voortschuift tastend voelhoorns volgend  aldoor snijdende honger drijft hen van ver hierbuiten vleugelloos kruipend zo duizelingwekkend hoog  wat zij daar ruiken is wat ik hoor het loofgroen manna van robinia’s
Ik vind, elke dag heeft genoeg aan zijn eigen kwaad. Wie zijn dag niet mint, gaat mokkend ten onder.  Sta zo opgewekt mogelijk op dus, poets je tanden, omhels je vrouw, kam je haar, lach tegen de spiegel, ontbijt met thee en een eitje.  Je begint vanzelf in de loop van de ochtend een beetje te fluiten. Dat doe je de hele dag door met wisselende intensiteit.  Doe 's avonds als 's ochtends maar dan met warm eten en een goed glas - je haar hoef je niet eens te kammen -, waarna met je vrouw naar bed.  Het fluiten neemt langzaam dan af en houdt uiteindelijk op.
Onder hun huid van teder craquelé staan zij hun leden langzaam te bewegen Zij zeggen niets en houden niets verzwegen en lopen willig met zichzelve mee.  Zij speuren naar het langgerekte dromen, dat altijd in hun neusgaten vibreert. Zij hebben van de mensen niets geleerd en daarom is het licht in hen volkomen.  Zij leven enkel door het doodstil oog. waarmee zij van de wereld weg geraken. - Het blijft een ogenblik aan 't zonlicht haken. -  Even bewegen zich de dunne kaken Maar niemand hoort hun broze monoloog.
Als de dagen donker zijn, omdat het geluk of de zon uit uw leven verdween,  Zoek het licht van een kind dat naar U lacht!  Voel de warmte van een mens die zijn hand naar U uitsteekt! 
Altblokfluit spelend in de avondstond Verleid ik de bovenbuurvrouw teder Tot grove intimiteit: tegader Daveren haar vuisten op de grond.  O, Bach. Wat onder uw pruik ontstond Aan helderheid, die verblinding wekt, Fnuikt mijn woede: van het plafond duikt Een gipsdruif in mijn schuimende mond.
Je verliest me, mijn liefste, verliest me, zoals een vrouw in de weer met de was haar gouden ring verliest. Je zult me zoeken in het schuim van woorden, ogen en gezichten, maar ik zal blinken ergens op een vreemde plek.  Je verliest me, mijn liefste, verliest me, zoals de jager de tere ree verliest, als hij haar dode lichaam heeft. Je zult me zoeken in het bos van herinneringen en gebaren, maar ik zal ergens kwijnen in de dichte schaduw.  Je verliest me, mijn liefste, verliest me, maar jij bent mijn land en mijn zee. Ik zal je zoeken, ver, in vreemde landen, omdat ik twee keer bannelinge ben.  je verliest me, mijn liefste, verliest me.
Wat is achtergebleven: een soort tijd. Herinneringen aan herinneringen. Sommige tikken nog, andere zijn vastgelopen, bevroren, verstijfd.  Misschien herstelt er iets, verstrijkt tijd – blijft er iets achter dat op een verleden lijkt.  Maar het is niet meer dan een poging, het kopiëren van een gestolen schilderij op een te nieuwe ezel.  In menig tijdvak hadden wij niet gepast. We hadden een episode. We rustten in een hooiberg, we dansten op een scherpe pagode.  Ik draag je mee in mijn knoopsgat:
Misschien zal straks een ster voor jou te volgen zijn.  Op zijn zekere koers. (om het even welke ster die  fonkelend je voor fonkelende ogen staat.)  Nu eens oplichtend dan weer licht opslokkend,  trillend in zijn baan want op weg naar iets  van groot gewicht, halt houdend, een minieme  buiging makend zoals alleen een ster dat kan.  Maar dan weer verder, als een waakvlam nog  net zichtbaar in een uithoek van je hersens.  Tot ook die in het sterrengat verdwijnt.   Waarna nog slechts een tekstwolkje met wat lichte  en geschikte woorden vlak bij je mond achterblijft.  Een wolkje dat tenslotte als een luchtbel op het puntje  van je neus ontploft. Je zal je dan zwaar voelen  worden (zoals een ruiter op een kreupel paard.)  En de aarde zal zijn binnenste over je uit-  storten (zoals slaap dat met ons innerlijk doet.)   Misschien zal dit laatste voor jou nog net  te volgen zijn. Voor ons al lang niet meer. Wij blijven  als koffers achter, met de slangen  uit je neus die niet meer nodig zullen zijn.
sigaret in de mondhoek slinger ik verf op het linnen, ruik aan vrouwen, benauwde ogenblikken kruipt spijt voorbij, ik staar u aan.  Men neme mij al mijn dromen af, ontwaak ik in een ander bad. Ik sleep met flessen drank, ik laat maar weten, tot het breken van de ochtend,  nieuwe uren zich gaan vullen, waar het donker van daarnet, laat ik mijn kwasten spreken, open het schilderij, en wandel weg. Herinnering aan  een autorit, voortglijdend over asfaltdek, scharnier moet ingevet, dubbele deining, ergens nog blauw licht komt aangezwaaid, schemert weg.
Dof, inwisselbaar, bedaard, kil, onverkwikkelijk, vilein, twistziek, gekromd, mistig, grofbesnaard, sleepte geklauwd, berekenend, boosaardig, listig, eeuwenlang leven zich voort naast de zoute gong  Ingekeerd, uitgeworpen stoomden ijzer- en brons- tijd zeer op hun hoede, rauw en somber, ongezouten wetten in de ruwwandige kookpotten aan de zee...; dommelend reden voerlui aan op dommelende wegen;  mist, dichte regens, dempten de stemmen, dempten  de harten; moede, laagstaande zon bescheen zwak- rood, geluidswallen van riet en druppelend lover  Grauw de wielen van de wagens op de bodem van lege wegen; 'koude kleren draagt 't land', zong 't lied van de zwepen; bij de zoute gong van de zee 
een minnend paar man en meisje identiteit onbekend op een grijsgeregende morgen in een van de plattelandssteden komen vreemd aan hun eind nl. zij vloeien als twee vlakken natte waterverf in elkaar  liefde of toeval niemand weet het  stoffig en schraal als puin vindt men de bewijsstukken (hun silhouetten) later veel later op een onverhuurde zolderkamer
Ik werd geboren en iemand kwam aansjokken, zette een ladder tegen mij aan en klom naar boven met op zijn rug mijn ziel en mijn gedachten.  Het begon te regenen en hij sprong naar beneden, holde weg om te schuilen, riep nog over zijn schouder: 'Wees gelukkig! Wees maar gelukkig!'  De zon verscheen, maar er klom niemand meer naar boven. Niemand legde uit hoe ik mijn gedachten moest gebruiken, niemand bracht schaduw, niemand haalde de ladder weg, niemand zei dat er niemand meer zou komen.
Het water van de zee is altijd zout, Hoe men de suikerpot ook mag hanteren, Geagiteerd over het strand marcheren, Terwijl de wind de brandingkoppen krauwt; Een borstbeeld hakken uit scheepstimmerhout, Des nachts, in droom, met meerminnen verkeren, Tarbot fileren of Neptuin vereren:  Het water van de zee is altijd zout.  Daar helpt geen moederlief, geen vaderstout, Geen bokken, dokken, knokken of gekscheren, Geen brein van boterkoek, geen hart van goud: Of men voor dames voelt of meer voor heren, Het water van de zee blijft altijd zout. 
Na je dood werd ik opnieuw verliefd op je.  Ik was met een vriend op de Wadden, in het  hotel waar we dat voorjaar samen ook geweest waren.  Je wist toen al dat de pijn in je rug geen rugpijn was  maar gaf geen millimeter toe aan dat weten.  Je weigerde de gifbeker tot de laatste druppel.  In dat hotel met poëzie op de deuren ontmoette ik je weer  viel ik weer voor je en we vrijden en schreiden tot  die vriend op de deur klopte of alles oké was.
hoe lang kun je wegblijven zonder dat het fout gaat de rust op het plein is onmisbaar  in het licht van de maan glanst een blad sla, het huis van de buurman is leeg gehaald  met een kleine truc verdwijnen een fiets, een naaimachine, een brood, een afgetrapte schoen  het is al na twaalven en je komt om de hoek als het warmer wordt kan het zijn  dat je op kruispunten verschijnt in een strak gesneden pak met in je armen een roofdiertje  of er ronddraait op rafelende spitzen, je beeld verdwijnt op hetzelfde moment dat een hond dwaalt  in de koplampen van regen, fijn als glazen splinters ik trek een jas aan, loop om een plas heen  wie mij drinkt wordt een tijger, wie mij drinkt wordt een ree ik ben er nog niet en vraag me al af  of je het echt bent en je gezicht nu blijft je neemt onmiddellijk de vorm van een wolk aan
binnen bij de vissenkom telt een grijsaard de seconden 's avonds eet hij kreeft van dik damast en heft zijn kristal naar niets dan kaarslicht in een spiegel.  Op straat de lokroep van de haat langs gelaten tralies, ineengedoken Vietnamezen, de slagregen van de skins. werkeloze fietsen op naar de failliete villa's der gevluchte vaderen.  traag spoelt de zon een bloedgolf door de haren van het meisje dat T'ai Chi beoefent aan de vijver - de naakte schaduw van haar spreidstand golvend over 't gras.
Ik zag het als mijn opdracht haar van alle onheil  te ontdoen, van alle ongemak te zuiveren  haar te verpuren tot het klare, mijn leed te  logenstraffen, haar in mijn leven tot die ene  te maken, tot die ware -  ik zag haar als mijn lot.  Zij, wel gemaakt van spier en bot, leek mij op water  stromend uit een beek of kraan en haar kwikzilveren  schoonheid werd als alle water, voor mijn voortbestaan  even ongrijpbaar als noodzakelijk.
Met woorden verfde ik jouw ramen zwart klemde ik je kiezen op elkaar smeerde ik stopverf in je slot verpulverde ik de sleutel wikkelde ik je in een bloedrode deken  Met woorden stal ik je hart liet ik je lachen huilen ook  liet ik je komen laat ik je gaan.
Waar de strandboulevard naar de stad toebuigt de zee de rug toekeert gaat een pad langs de kust  oud asfalt gras in spleten geen plastic banken daar geen sierstenen  na het gras van een tennisveld en de hagen van hogerliggende huizen na het achtererf van een werkplaats alleen de rotsen de duinen  een stuk grond tussen doornstruiken met uitzicht op een huis daar bleef ze staan  een serre met een brede houten trap een breed lang huis in de ochtendwind die uit zee kwam in het herfstlicht
een zachte fluit, een dreigende trom zijn plotseling in de maartse straat waar bomen nog kaal zijn en mensen moe van wijn en winter  daar komt de bruid ze stapt in een bakbeest haar familie staat er biddend bij en heel haar Barentszstraat  stroomt vol van heimwee naar een warm land van herkomst stroomt vol van hoop dat een vertrouwde vreemde haar op zal wachten
Eigenlijk hebben we het stadium van de hooizolder nooit helemaal achter ons gelaten.  Alles beter dan een doorsneerelatie, die gevangenis van het patriarchaat.   Je voerde een zachte guerrilla tegen de gevestigde orde – samen belichaamden wij een kruistocht tegen  de machohorden – alhoewel het enige lichaam dat mij bekoorde het jouwe was en ik de geest van je  feminisme hooguit zag als een spannende bruidssluier die ik in bed van je naaktheid mocht trekken.
voordat u achteloos voorbij loopt ik verkoop bloemen iedere avond, iedere avond onder een lantaarn  soms vind ik er zomaar iets, een hond aan een riem, van goud een kleine olifant, een blad dat glanst, houdt u van bloemen?  soms werpen ze een kus, soms stokken of grappen dat ik me mooier moet maken  tegenwoordig verschijn ik in een lange zwarte tutu draai steeds rond of ren van licht naar licht  ver kom ik niet, blijf waar ik hoor onder een lantaarn zou u dat willen, samen gaan liggen na een lange zomerdag  luisteren naar wat gonst, wat zingt onder het asfalt kijken naar een hemel van oranje chiffon, zwermen insecten, autolichten?  u vraagt me naar sterrenbeelden, de zilvermaan, waar de liefde woont maar niet wat er verloren is gegaan  daarover praten we niet als we samen liggen – dat goed is – die warme nacht bent u mijn bloem vergeten een lelie, een donkere  ik ken mijn bloemen, heb ze u overhandigd als het bloemenmeisje in de fassbinderfilm aan de man met één arm  met een zucht van binnen en een beetje verveeld u kan zich er niets van herinneren? u bedenkt zich?
Er staat in mijn hart een boompje gegroeid,     De wortels zijn bloedig rood,     Maar de bloesems zijn, als het boompje bloeit,     Sneeuwwit langs de tengere loot.      's Nachts droom ik van vogels en laaiend vuur     En hoor verward gekras,     Maar een lied rijst in het morgenuur     Als een feniks uit as.      En van de liefde verbleekt het rood
Bij een val Of een sprong… Wie zal het zeggen En komt het er op aan? In elk geval Was het gevolg: Bewegingen verlamd En de ogen dood.  Zijn wereld is Gedragen worden. Transport Binnen nauwe grenzen: Muren van één kamer Eén huis.  Nat groen gras En water van een spuitend fontein In zijn wereld brengen. Of nu vandaag bijvoorbeeld
Het huis is ons vreemd na de kortste vakantie,  veel vreemder dan verre hotels of paleizen.  Het glansloze vloerzeil negeert onze voetstap,  een stapel van krantenpapier ligt op tafel.  De zeep is verdroogd en gebarsten, en went maar met weerzin aan onze voorzichtige handen.  De kamers, de trappen vergaten volkomen ons dagelijks leven, dat nu weer bezit neemt van stoelen en banken. Steeds sterker verstoren wij gasten het rustige leven der dingen:  de klok, die haar tijd had gevonden, moet doorgaan en draaien, weer stroomt het geduldige water door buizen, zojuist nog verzadigd van stilte.  Wij zetten de eigen TV aan en kijken,  en houden ons aarzelend voor dat wij thuis zijn.
Het eerste dode dier dat ik vond als kind was een verkreukelde vlinder -  onder een steen.  Een pakje liet ik altijd ongeopend tot mijn moeder na dagen van waanzin het papier eraf griste en me het cadeau toesmeet.  Ik heb lief en sla dood met dezelfde warme ziel -  op mijn rug staan vele ongeldige namen -   gezegd en weggeschreven door de hete naald. Voor iedere letter heb ik betaald met het eiland  van mijn daad. De sleutels komen met steeds langere tussenpozen -  zij zijn opgehouden  met praten -  de ruit beslaat van de hitte. Ik brand levenstraag tussen kille muren.
Ze verbranden boeken als heksen.  Met vlammende handen.  Niemand kon naar hun graven. Rookslierten stegen naar de hemel en stalen als raven alle licht.  Woorden gloeien nu als kooltjes in onze ogen.
Was het een rieten  zoldering? Of was het een hooiberg?  Lag ik gevloerd of lag ik op jou? Was ik de missionaris  of was ik novice?  Tenzij jouw wangen gloeiden van opwinding zag ik mijn schaamte weerspiegeld in jouw gezicht.  Tenzij mijn zaad terugvloeide uit jouw schoot zag ik mijn zelfverwijt zich een weg banen naar buiten.  Of was het de kater die met het lege fust wegliep omdat er een sater vaardig was over hem die 
het zwarte oog. het gelig wit van levend bot zwaait heen en weer van zeldzaamheid zich niet bewust en slechts zichzelf terwijl het lobbert door mist en dras drukt natte, malse snoet in gras. waar het ook tast daar vind het kruiden, groene scheuten. richt zich op verrast tot aan de punten van het jong gewei het gelig wit van levend bot zwaait heen en weer
We zullen doorgaan, met de stootkracht van de milde kracht  We zullen doorgaan, in de sprakeloze nacht  We zullen doorgaan, we zullen doorgaan  We zullen doorgaan, tot we samen zijn  We zullen doorgaan, met de weifelende zekerheid  Om door te gaan, in een sprakeloze tijd  We zullen doorgaan, we zullen doorgaan  We zullen doorgaan tot we samen zijn   We zullen doorgaan, met het zweet op ons gezicht  Om alleen door te gaan, in een loopgraaf zonder licht  We zullen doorgaan, we zullen doorgaan  we zullen doorgaan, tot we samen zijn   We zullen doorgaan, telkens als we stilstaan  Om weer door te gaan, naakt in een orkaan  We zullen doorgaan, we zullen doorgaan  We zullen doorgaan, tot we samen zijn   We zullen doorgaan, als niemand meer verwacht  Dat we weer doorgaan, in een sprakeloze nacht  We zullen doorgaan, we zullen doorgaan  We zullen doorgaan, tot we samen zijn
Omdat ze geen akkers hebben, geen steden, geen muziek, komt de zon en neemt hen mee, praat met hen over de klei, over T.S. Eliot en zijn Waste Land, over hun jeugd vol zoete herinneringen.  Ze luistert naar hun gebroken levens en hun dromen, die wegrollen. Zonder twijfel zal ze bloemtuilen in hun kussens planten.
't Oude jaar, gekleed in lompen heeft zijn postfiets ingeleverd en het nieuwe jaar, in heldere frisgewassen, bonte kleren  brengt zijn eerste morgen rond met vroege kauwen als zijn helpers Het vergeet niet mij te groeten 'Morgen, Katja!' 'Goedenmorgen  best Nieuwjaar, 't is lekker weer, niet?' In het dorp de huizen slapen Zou dit vriendelijk jaar mijn wensen 
Vreemdeling, wel eens voortvluchtig in dit land teruggekeerd.  Het vaderhuis een aandenken, de vaste aasplek van de tijd.  Maar vertrouwd met de worg der stervenden ben ik niet anders dan uw geest  op zoek naar een zwermrijper andere als de leegte wordt gewijd.  Zo word ik uw drijfanker, neemt gij de dood niet meer.
'What is if this is one of those ideal poems?' 'Every poem is an ideal poem.'  Een griffioen in winterkleed, vliegende kameleons en vlinders die van kleur verschieten, elk gezicht een verre stem achter een waterval -  ik schiet op eenhoorns in mijn slaap en bal mijn vuist naar het heelal. Soms droom ik een feniks die verrijst uit witte as.  Ons leven is een schitterend soort toeval, een vergissing haast. Op den duur moet alles weg, het einde jeukt onder mijn huid -  nog nooit zo tergend opgegeten weten we: wij zijn alleen, we zweven in het barnsteen van een parallelle ruimtetijd.  Het firmament is groot en leeg. Ik timmer woorden aan elkaar terwijl ik in het donker staar en luister naar de eeuwigheid. De poëzie biedt schrale troost, de liefde als een bouwpakket -  het onbegonnen werk is klaar. Wie doet mij een tegenzet.  Voor Markéta
Broers beschermen elkaar met messen en stenen. Ze zijn jong en groot, op zoek naar een vijand en vinden hem, dagen hem uit.  Ze maken hun jongere broers vroeg wijs, met hun kleine gezichten waarop veel geschreven staat. Hun moeder heeft de mooiste stem van alle moeders.  Op een bewolkte vakantiedag voldoen de broers aan hun broederplicht, dromen dat zij mannen werden en zien niet vooruit.
Wij in dit grote gras, klaver, paardebloem en wat er wriemelt, wat ingewikkeld  wordt: de rups, de wingerd. Waaronder wij, weer overhoop, weer door elkaar. Wij lijken  wel. Volkomen. Verwarder dan de mieren, in dit bijzijn  van de tuin, waarin begrepen:  deze wildernis. Wat er aarzelt, water valt  erover, stort en wordt van kracht.
Als ik aan een natuurgedicht  denk worden mijn oogleden loodzwaar. Overweeg   ik een stilleven dan bekruipt  mij de angst bekneld te raken  tussen een dode fazant en   een tinnen schaal. Pisbakken,  dansende letters, fietswielen,  uitgerangeerde flessenrekken –   kijk eens wat  Marcel Duchamp uit zijn dokterstas haalt.  
Klokken haalden mij uit de slaap vandaan: Kerstmis over Den Haag om middernacht. Hij, die ik dagelijks te wezen dacht, trok uit mij weg en kwam alleen te staan.   Ik keek tegen mijn eigen leven aan, alsof een ander het had doorgebracht. Een lege helderheid betrok de wacht tussen mij en het opgeschoven raam.   De stad verstomde. Mijn verbeelding ging over de torens heen naar Bethlehem. 2000 jaren her is daar een kind zojuist geboren en de moeder windt het in een doek. De ezel en de man maken het nuchter mee. Een engel zingt.
Vertrek laat sporen na in heimwee. Dood blad  zingt zich omhoog,  dwarrelt tot dikke laag waar zwarte scharrelvogels kwetterend verdrinken: een nieuw seizoen.  Reuzenspar opgeleukt tot in de hemel wachtend op lichtmisfeest. 
Neem het licht van een ster schijn er mee in het rond zie hoe dichtbij en dagreizen ver de tol van vernieling en oorlog, alles kapotmaakt wat mensen ooit bond.  Ga mee met de wind diep in de woestijn en bekijk daar tienduizenden sporen; stappen van hen die verdwenen zijn of als vluchteling alles verloren.  Drijf dan weg op de zee hoor hoe eb en vloed gaan,  en de golven maar eindeloos spoelen als de kinderen die, gewond of verdrukt, levenslang doodsangst zullen voelen.   Is dit alles gebeurd, kom dan mee in de nacht om samen het kerstfeest te vieren.
De horizon die hem omvangt geeft hem te drinken, maakt hem lichter. De mist die om het boompje hangt  is waar het blad het breedst is dichter.
Soms moet je jezelf naar de  waterkant begeleiden. Tijd  voor een stevig gesprek.   Laten we een uitroepteken  plaatsen, een puntkomma  schrijven maar geen punt   zetten want die doet de deur  dicht. Laten we ons naar de  loopplank begeven. Jij gaat aan  boord terwijl ik mijn zakdoek  pak of net andersom. Spijt moet  een optie zijn, onvermijdelijkheid  
een koor zingt  en het erbarmen maakt de lucht om ons heen  zo dik als stroop   dan stopt de plaat  alle ingewanden  vallen uit het lied   waar wij naar kijken  alsof onze eerste kribbe  een gitaarkoffer was 
je verschijnt in het maanlicht met een haan onder je arm kinderen zouden je achterna rennen maar kinderen slapen ’s nachts dat alleen ik je zie lopen onder de zwijgbomen bij het stiltewater zie staan en je van een afstand kan ruiken nootmuskaat en tabakslucht door het open raam en zo hooghartig en kalm als je hier gekomen bent in de klederdracht van onze laatste dagen met een haan onder je arm zo verdwijn je alweer zoals iedereen eens gaat verdwijnen en ik daar geen voorstelling van heb wanneer we opnieuw ’s ochtends in ons enige bed naast elkaar wakker geworden onze dromen met elkaar bespreken in het hart, zeg je, hemelsbreed in het hart
Dagelijks liggen twee vijftigers jonger dan ik vandaag In een rouwkapel gonzend van Nederduits en kerklatijn.  Dagelijks schrijf ik een kus op hun marmeren voorhoofd. Dagelijks neem ik dat breekbare dubbelportret in mijn armen  En draag het omzichtig naar buiten, ik mag niet bezwijken onder dat paar, ik mag met mijn paar niet verdwalen.  Hoe breng ik het veilig naar huis? Ik ben dat mijn vrijheid Verschuldigd, mijn gouden erfdeel met stomheid geslagen.  Geen afkomst is gekist. Mijn naam ligt in de bloemen Te verwelken op hun steen en hij verzwijgt mijn naam.  Dagelijks dertig jaar heb ik de plek niet meer bezocht Waar ik ben blijven staan. Ik kan er niet vandaan.
We waren in ons oude huis, wij tweeën. Achter de bossen stond Parijs te branden: van een hecatombe van autobanden zweefden de vlokken as over mijn hoofd  en door dat voorjaar naar een hoger noorden. Weldra zou Praag vallen, wist ik, weldra sprak ik mijn eerste dissidente woorden -  weldra zat ik in deze dode hoek  mijn blinde te scanderen. Plotseling die vreemd klinkende stem boven uw boek: 'Niets kun je voor me doen. Ga nu maar weg.'  De koekoekklok roep onomatopeeën en u werd onverstaanbaar. O, toch noem ik uw naam in het gebed dat ik niet opzeg.
Als dorpsjongen, niets gewend,  stond ik een keer op de zolder  van het Goes Museum oog in oog  met Jetayu, de mythische reuzengier.  Hij sloeg een vuurwaaier  van staart en vlerken open,  een werveling van kracht en kleur,  en schreeuwde het gotische gewelf  vol oosterse triomf.   Ooit had ik een oom op Java  die uit de sprookjeswereld daar  batikdoeken zond,  theelepels met wayangmotieven,  ‘kermisrommel’ die mijn moeder  naar de garage verbande. Ooit leerde ik  de vulkanen van Java op rij, kende  de ‘tankuban prahu’, zong  Indische liedjes met heftig uitwee  naar de tropen die ik nooit bezocht.   Jaren verstreken. Jetayu,  teruggevonden op dezelfde zolder,  kreeg door een ruil zijn plaats  in mijn tempelcel van rood en goud.  Hij in het Noorden en Garuda in het Zuiden  klapwiekend boven het zwevend neuzelen  van een antieke gamelan. 
Men houdt het oog steeds op de weg gericht  niet op de berm waarin ik ooit bij toeval werd  gedropt en nu verwijl als vreemde   deftigheid. Ik sta hier in een soort  verlatenheid en niemand in de weg, men  sjeest langs mij, ik word niet opgemerkt. Behalve   soms door iemand die zich niet fixeert op eigen  pad, mij plots gewaarwordt, afstapt, zich aandachtig  naar mij overbuigt, verrast betast en   concludeert: ach wat een zeldzaamheid, o  delicate kelk, dat je hier   zoiets ziet! Kijk, dan  verheug ik mij, verwelk ik niet voor niets   -------------------------------------------- 
Zijn leerlingen maken uitsluitend handen en leggen die in kasten, naar soort gerangschikt, en hijzelf kneedt de restlichamen van klei waar hij de voorbereide handen aan bevestigt. Hij buigt openingen uiteen en bevochtigt de klei met speeksel uit zijn mond, om tijd te winnen. Hij loopt tussen de stapels klei en de op lakens knielende modellen terwijl de leerlingen toekijken en handen vasthouden die grijpen en loslaten.
ik vraag om een huid van vacht zo ruw en stug als van een rendier zie me als een hongerige hond draaf door een woud door het donker lichtvoetig alsof vogels me dragen kijk hoe vluchtig mijn spoor in het zand weggevaagd door de wind onzichtbaar voor handen die het stof uit mijn vacht willen vegen mensenvingers die me uit mijn vel willen schillen, mijn vriendelijk vlees warme monden die over mijn oorhaartjes blazen, me oorsprong influisteren een hels geluid maakt het gefluister roept me terug naar een kamer, een bed een tafel wit gedekt waaraan verzadigd wordt gepraat een toekomst uitgestippeld als gestreken hemden, levenslang ik verlang niet naar een toekomst kijk niet uit naar het verleden zoek het warme hol onder de sterren, de maan, de zon, in de regen waar ik ben teken ik van krijt een graanveld, een stad in verval rol me op waar ik ben mijn vacht heet, tong koud, hart kalm
Wij zijn, mijn lief, twee werelden zo ver uiteen als aarde en morgenster en zo tot eenheid omgedicht als twee profielen van een gezicht En samen zijn we van de kleine smarten tot in de zeldzame festijnen van ons beider leven wat valt er nog te geven?  Jij kent als ik dat panische gevoel jezelf te zijn en tevens doel van de geliefde, even verwant als vreemd, een zee aan strand Vaak zijn wij  één in brandingslust van een tezaambewoonde kust ook is er ebbe, een ver wijken, een machteloos vertwijfeld reiken  Diep is de nacht. Ach waren wij haarzelve zodat wij konden uitwelven over elkander heel ons wezen - waren wij een en alleen en boven deze eenheid en alleenheid uit ons-beiden zodat wij zonder te schenden scheiden konden en zonder pijn alleen zijn –
Ik sta al lang niet meer vooraan, als er stoeten door de straten gaan. Ik moet luisteren naar bomen en niet naar mensen, die komen. Ze komen, de mensen, en gaan voorbij in gelederen van dwazen, maar de elite onder hen, voor mij, zijn zij, die in koperen buizen blazen.
Ze droeg een  sinaasappelnetje op haar kop en had kromme benen.   Niet talig maar kraaiig – en  kras voor haar jeugd – was  ze het uitgelezen schaap  buiten de kudde. Wij niet, wij blaatten en blaften en probeerden te bijten.  Ach, die blik van haar… mene  tekel. Er was geen enkele  bedding, geen uitzicht op redding.  
De lichte ruk waardoor het twijgje vruchten lost, en veert, en zich zo snel door huid kan boren,  kleine weerhaak, groengepunt.  Zwart is het trosje dat bloed lost, een druppel,  amper genoeg voor smaak,  het loskomen van heel ver, noem het een einder aan dit ogenblik  waarop je, vinger in de mond, geschrokken naar me staart  met paarse ogen, zo heel erg lang geleden, het glanzen  van geplette vruchten op de lippen van je buik.
de slaap die zich vannacht iets van mij aantrok liet me vallen. of een ander me nog oppikt  wat je niet zien kunt in een donkere kamer, wie je niet ziet  ergens meet cirkels eens maar nooit is nu, het vergelijkt weer het ruisen in de bloedbaan met het ruisen daarbuiten
Een vogeltje overreden, over een vogeltje gereden. Het zat daar midden op de weg wat lam in kop en leden en deed niet wat vogeltjes doen als een auto komt aangereden.  Achteruit in de spiegel stoof het op, nieuwe avonturen in 't verschiet. Hoera, het leefde, want dooie vogeltjes vliegen niet.  Alsof de streling van mijn chassis het weer tot leven had gewekt met vleugeltjes aan elke zij.  Dit dringend eens herhalen met een hond en God met mij.
Ishi de laatste van zijn stam een roodhuid wordt gekoesterd (Hij weet nog alles van zijn stam het bos, de dieren, de planten) hij zoekt een spoor als geen ander hij is Ishi de laatste en leeft in een museum (hij snijdt pijlpunten, maakt pijlen en bogen en mag er niet  mee schieten op blanken) zij koesteren Ishi  de laatste hij werkt in hun museum (de blanken houden van Ishi) (de laatste) tot aan zijn dood door tuberculose waaraan geen blanke (zij houden van hem) meer sterft alleen Ishi de laatste  van zijn stam.
Twee keer per jaar reden wij naar het kerkhof, op het 4e graf, 3e rij links van de ingang mocht ik bloemen zetten in een groene zinken vaas terwijl mijn vader knielde op een bankje waar hij eerst zijn zakdoek overheen had gelegd  de wandeling tussen de graven duurde vaak meer dan een uur, mijn vader bracht bezoeken aan oude kennissen en besprak met de tuinbaas de verdere verfraaiing van het graf, de een voelde meer voor een treurwilg de ander voor een rozenboom  in het café tegenover het kerkhof (er stonden houten spuwbakken vol nat zand, uitgekauwde pruimen en sigarenpeuken) gingen wij daarna iets drinken  - koud bruin bier uit kruikjes -  en ook dat duurde meestal een uur want de dood maakt dorstig.
Een witte ochtend, eerste dooi  de lucht wit-grijs, egaal gespreid  en aan de lange horizon  welt nu een witte zon.  Geen wind, beweging of geluid.  Er botten waterdruppels uit;  aan iedre tak en iedre struik  zijn knoppen licht.   Een hartstochtsloze en totale aanwezigheid  maakt zich nu kenbaar en het is  of in een diepe adempauze van de tijd,  dichtbij, een pasgeboren kind  zich stil, volmaakt en ademend bevindt.
Zingen de bossen al lang? Ja, al vijftien miljoen jaar.  Langs de stammen schuurt de klamme wind. Wij liggen tussen basten en zwammen.  Wij zijn: weggewaaid.
Een vrouw loopt op de markt.  Ik schat haar zeventig. Hoe vaak gaat zij naar Albert Heijn?  Wie houdt dat van haar bij?   En wat zal zij er halen?  En hoe zal zij betalen?   Doet zij dat met haar pin?  En staat haar code ergens in?   Ik laat haar lopen, ons geheim,  haar tas gevuld met vragen.
As en ijs: het is dinsdag en winter.  Zalen vol verkouden moeders  bespreken de voordelen van vet.  De dikke man, in tabak of textiel,  kauwt op zijn sigaar, vloekt op een fietser.  De wind, kaal als een geschoren rat, rent langs de huizen,  knabbelt aan de kranten,  de vuilnisbakken, de rokken  van kleine meisjes. De stad is gelukkig tezamen,  sneeuwbal in een jongenshand.  Niets hoort bij alles hoort bij niets.  Zeven kraaien vliegen in de rijpe winterlucht. In dunne kratten mooie ronde rode appels, in sleetse mouwen van slag geraakte polshorloges.  As op de stoepen, ijs langs de wegen, zeven kraaien in de lucht  of zijn het er negen?
Honden doorzoeken het gras in verpauperd habijt,  Erven zijn leeg,  Leeg ook de huizen van wevers,  Verbrand en gebeten. Zeker, het zuiden is leeg  Als een schede en rood.  En domini canes snuiven met wellust  Het adembenemend parfum van hun pij.   In het droge gras van Tam slapen  De vrouwen van Albi. 
De ster strijdt moedig tegen 't vet, dat haar contracten bibberig besluipt en zachtjes naar haar lieve konen kruipt. Zij houdt dieet en gaat naar bed.  Duur is de roem, eet zij het eraan af? De mensheid roept: 'O kijk, daar staat ze.' Toch is zij maar een heerlijke melaatse, want waar ze komt zet men de straten af.  Zij mag etagekelners koeieneren in het hotel, dat walmt van klamme pracht. En steeds de manager, die op haar wacht. En steeds de pers, die met haar moet dineren.  Zij is nu veertig. Strakjes is het uit. Voelt men zich prettig, na zo'n schel bestaan? Een deftig landhuis aan een stille laan. Een grijze juffrouw trekt haar baljurk uit.
Van aarde ben ik en de kleur van een seizoen. Omsloten door de hagen en het huis vorm ik een buffer tussen weg  en thuis. Men graaft in mij en dekt me toe, snoeit waar ik te uitbundig doe, een pad is krappe oversteek naar wegen waar ik niet  van weet; mijn rand is daar slechts mee gemoeid. Geblinddoekt door de heggen en het huis, voed ik de luizen op de rozenstruik, laat vogels vliegen  van mijn vingertoppen, de egel scharrelt in de schemer langs mijn huid. Ik ben hun stek, lig steevast op mijn plek, geneuk van mieren op m'n buik.
Op middaghoogte, de citroen met een kreet afgeworpen van zijn tak, en weggesloten en niet meer geel; daaroverheen stil weggewandeld herinnering - een wandelend blad.
De naam van de geliefde sist van voltage; de stap wordt vlak voor het rendez-vous een fractie gewijzigd: iets ingehouden of juist extra versneld. In het oog blinkt het heldere polaar van duindorpen; een strakke snaar die om je gedachten gespannen was. knapt onverwachts.  Dit is wat de geliefde verspreidt: een geur van zomerlinde, van avondmelk, van naakte huid onder een joppertje, een geur van de liguster aan het eind van de tuinen, waar in het lage licht met het geduld van spinnen de geheimen worden prijsgegeven.  Plotseling zal een jeugdig besef de dagelijkse slijtage verjagen, schiet een woord je te binnen dat je al lang vergeten was, lijkt het niveau van Maria Callas ook voor jou bereikbaar, en het cantilene geloof, dat je tot zelfs na de dood samen hand in hand de eeuwigheid zal bewandelen. O, zacht licht op paden langs manmoedig gras, o, zicht op het dociele kroos, de prudente koeien.
Het geheim van de dichter mag niemand zien. Hij schrijft met onzichtbare inkt. Maar als je goed leest dan ontdek je misschien dat er tussen de regels iets zingt.  Het geheim van de dichter is niet zo groot. Hij verstopt het gewoon waar hij wil. Hij vliegt als een vogel of vaart als een boot maar houdt zich verschrikkelijk stil.  Het geheim van de dichter is vaak zo klein dat hij zelfs soms vergeet waar het ligt Dan is hij haast bang dat het weg zal zijn of zich verstopt heeft in een gedicht.  Daarom schrijft hij het op in onzichtbare inkt. Stel je voor zeg dat iemand het vindt.
de dingen zijn niet beter nu ik je ken een plek om te schuilen wordt koud er wordt wat halfnaakt geglimlacht  steeds onduidelijker steek je armen uit heel vaak wil ik je niet sluiten  toen stortte in viel het glas om toen het leeg was  zuur vreet verder dan de motten vreten gaten wat niet is zal hechten niet  (room stremt zuur van citroen!) ik proef mijn pens, elk palet
Zij haalt haar lapjes uit de kast, schudt die open, tilt ze tot tegen haar kin. Het hoofd erboven als een goochelbal, rolt naar links, naar rechts.  Ze ontwaakt als een kaal blad, lege mal, paspop, hangt kleren rond haar schouders, begint te leven. Of zijn het de kleren die gaan ademen? Buiten haar om, buiten het ijle diep vanbinnen zijn zij tastbaar, zichtbaar, je kan ze aanraken als je wil, de fracties die zij toont.  Doorzichtige vissen die langs je vingers glippen.  Hij zou beter kijken naar haar ogen, het licht erin, vlekken, schduw die over het oogwit schuift.  Of lees de regels in haar handpalm. De legende. Wie is zij.  Wie haar ziet lopen, wat ziet zij? Een glazen meisje op te hoge hakken, dat plassen en putjes mijdt. Ze mag niet vallen, niet struikelen,  haar glimlach zou aan scherven op de tegels slaan.  (snel samenrapen, in haar tasje stoppen thuis plakken, later)
Koudbloedig heerschap, niet geliefd, hoogmoedig, God, een tikje vreemd. Beschaafd geschift, soms stiekem wreed, en zelfs zijn kater blieft hem niet. Corrupte herder over loopse tekens, kettingganger, geketend aan het rijm, van wie men toch vergt dat hij vliegt en dat hij onder ede liegt -   en dat moet ons geweten zijn?
Ik heb te regelen een kindjelief, een woning en natuurlijk spullen ook. Het moet aanwendbaar zijn mijn bezit, ik moet het nu en dan alleen kunnen laten zonder even later roerloosheid aan te treffen.  Stel ik kom thuis het kind is versteend, het huis verlamd en de spullen nog veel erger. Geen andere beweging dan deze thuiskomst. Dan zou ik denk ik moeten maken een wet zó waterdicht dat stilstand achteruitgang is en ook naar voren nog een beetje. Mijn hanteerbare, goedgeefse bezittingen hoeven niet meer in de houding want er is dan een geschreven wet.
Ik dwaal zo graag aan oude bouwterreinen waar oude wijken worden omgewoeld, waar voze stegen onder puin verdwijnen dat op vrachtwagens wordt weggevoerd.  Daar wordt geboord, gebeukt en diep gegraven. In putten hol als de ogen van de dood gapen riolen, lang vergeten graven; oeroude gronden komen maagdlijk bloot.  Ik wandel liever hier dan in de stad waar 'k loop als iemand die zijn naam vergat: hier voel ik vaag een schoner wereld worden.  Zuilen en muren streven lijn naast lijn omhoog, en elke steen is koel en rein en leeft in een onttogen orde.
Geen kop of staart meer te zien: een hoopje veren  Geplet als deeg in een wafelijzer.  Er is amper iets dat een weinig aan de dood doet denken,  De naam oproept van een duif zo dun als een hostie.
Ik kijk naar mijn leven: het wordt kleiner  ik houd mijn ogen er vlakbij: ik kan al niet meer onderscheiden tussen goed en onwaarschijnlijk, tussen zien en ontwijken tussen mij en iedereen...  wat zeg ik nu weer...  mijn leven groeit, woekert, grijpt om zich heen en ik kan alles onderscheiden: onraad, wansmaak en zelfs de kleinste wangedachten  ik doe mijn ogen dicht
Soms in de nacht als je naast me ligt,      als je naast me ligt met je meidengezicht,      dan heb ik je weer zo lief.      En ik denk met trots aan ons kleine gezin,      en ik denk: er zit wel samenhang in,      het biedt wel perspectief.       Daar komen nare gedachten van:      dat het zo niet altijd maar duren kan,      het is allemaal veel te fijn.      Nu is mijn bedje wel gespreid,      maar deze kinderen, deze meid      zijn te mooi om waar te zijn.       Wat maken we misschien nog allemaal mee,      misschien ga jij met een ander in zee,      met een zwaarbehaarde man.      Of slepende ziekte of ander kruis      komt over de wereld of over ons huis,      en maakt er een puinhoop van.       Dat denk ik dan. Maar de volgende dag      geeft een ruzie die er wezen mag,      een fraai stuk burengerucht.
Met de dood is het als met een toerist die het mooiste meest authentieke plekje niet vond en aan de rotonde rondjes bleef draaien omdat hij de plaatselijke taal niet verstond en  hoewel hij de weg in gebroken Engels kon vragen aan een beleefde local die het nut voor commercie wel inzag bleef de dood op een afstand rondjes draaiend binnensmonds vloeken om zijn eigen inertie.
Soms is de stilte hoorbaar; luister maar nog zachter dan een fluistering in ’t oor een streling van het vaak gekweld gehoor In bergen, kathedralen hoor ik haar  De stilte van het zwijgen is ook náár Zo donker en verstommend, metafoor voor onmacht tegen het gebral in koor Maar dan is zwijgen niet verdedigbaar  Alzo sprak Sigrid in haar Herzberglezing Op Thierry doelde ze en ook op Geert Die hebben mensen vals gereduceerd  Wie zwijgt, stemt altijd toe, biedt geen genezing Bied weerwerk tegen alle vooroordelen Dus wees niet stil, maar spreek, we zijn met velen!                 -------------------------------------  uit: politieke sonnetten 
wat het hart wordt aangegaan is met het hart zo weer losgemaakt, er hoeft daarover geen wanhoop te zijn. over het algemeen is men vrij in het merendeel van zijn organen, tenzij een hand als ze slaapt en de uitgeputte roede. maar het ware verdriet ziet weer elders. loopt er met een wijde boog omheen. verdwaal in omliggende velden tot bijna de ochtend, voor je tussen de pylonen gezocht wordt, maanden later, en je denkt dat je eruit bent.
De slaaf ligt in zijn schrik gestold. Uit marmer lees ik keizers en de rijken. De lavapaden langs omhoog gestold, wil ik jouw naam op de hemel vergelijken.  Er zijn slechts dieptes in dit gruis, fragmenten van verbannen muren, contouren van een kaartenhuis: de dood is zichtbaar in kwetsuren.  Je bent er tóch. Bij het forum op de trap, dicht aan een kratertrap waar zwavel suist of in de wanden waar een weemoed huist.  Er is een nacht, een landschap waar geschiedenis werd ongelegen. Zij liet de droefheid achterwege.  
Met 1 plastic tas  van het warenhuis  met de rode zon  met gebogen schouders  traag te voet  langs de bleekgroene heesters  langs het dode kanaal  over het grote lege plein. Duidelijk het javelwater,  de melk en het brood  in het zakje.  Keert hij tevreden terug?
Een man kwam met een zaag te leven. Spraakzaam was de zaag niet en ook kon de man het niet opbrengen de zaag te omarmen. Toch was er tussen hen het zachte zingen van de gordijnen een wolk die aan het raam voorbijtrekt en een vogel op de vensterbank, door beide waargenomen. Onverminderd  het geringe dat van dag tot dag voldoende was.  Alleen de nachten brachten donkere portieken en een onrustige slaap. Niet de scherpe natuur van de zaag wierp de man terug uit zijn dromen maar de huiver van de boom die in het hoofd van de man was aangeplant.
Was ik maar dat kunstwerk daar hangend aan jouw muur jij had mij gekocht al was ik veel te duur  trots zou je naar mij kijken jouw aanwinst aan die muur wat was ik kunst wat was ik mooi  en o wat was ik duur.
De afspraken spoelden over de wereld en plantten zich onophoudelijk voort sponnen ons in een wereld van afspraken in  dat je mooi was kon ik je zeggen dat je schoonheid toenam als ik dat zei  dat pas als jij het zegt ik besta, dat ik me zonder jouw woorden geen raad zou weten  dat alles wat ik voor je voel dank zij jou en dankzij de afspraken bestaat, dat  kon ik je zeggen maar niet tot wanneer.
Alomtegenwoordig vol minachting hamerde  ze bescheidenheid in onze hoofden. Nu en dan  nam grootmoeder een stoel, klom er op, opende  het patrijspoortje en zette de wijzers naar haar hand.  Lichtjes duizelig gleed ze terug naar beneden  alsof haar vingers daarboven in het kraaiennest  iets onwerkelijk hadden beroerd.   Onder het slaan verstomden de gesprekken: dan  keken de vrouwen naar hun nagels of hun borsten  en dronken de vaders van hun bier.  Tante Bea was het meestal, die als eerste rechtstond,  ik ben weg mompelde, haar mantel van de kapstok  haakte en iedereen een hand gaf, altijd beginnend  met de vrouw die haar had gebaard.   Vanaf het donkere erf stroomden de vrieskou  en het rieken van de beek. Intussen wees  de bladgouden pijl verwijtend naar de man  die voor ons stierf en altijd in mijn richting keek.
Als een komeet verscheen hij aan de hemel  En verdween uit zicht
Hoor, ganzen trekken over in de nacht, terwijl ik wakker lig, doodmoe van praten tegen de bezoekers die zichtbaar zaten  te vechten tegen hun tranen. Hoe zacht moet het donzen kussen zijn van de vacht van moeder gans als haar jongen zich laten troosten onder de blanke verenpracht? Hoor, ganzen trekken over in de nacht. Ze hebben weet van de winter en haten de vrieskou met enkel wakken als gaten leefgenot in hun uitgestrekte machts- gebied. Terwijl geen medicijnen baten, hoor, ganzen trekken over in de nacht.
Mijn gezicht is bleek, er is geen licht in deze stad, ik steek mijn haar op met een ivoren kam,  ivoor is het ooglid van mijn kind en het halsje, ivoor is de sneeuw in de parken ze worden gemeden behalve door dichters,  mijn gezicht is bleek van heimwee, er is geen licht in deze stad geen ster te zien, verguld of bestreken met ivoor, geen vis zwemt in de rivier de Moskva, de kraaien schreeuwen van kou, ik steek mijn haar op met een ivoren kam.  Kind als ik je weer in mijn armen houd laat ik mijn haar hangen kleuren mijn wangen zich bloesemiger dan rode anjers voer ik je het sap van lila passievruchten, tot die tijd leg ik de rug van mijn hand over mijn ogen.
Zon roest achter horizon. Vreemde vogels roepen, zoeken in donker grasland. Een zwaan glijdt over het roetglas van water.
Vóór de personeelsavond al bleek dat de Turken liever niet in de kantine wilden eten. Het feest zelf begon met een toespraak van de voorzitter van de ondernemingsraad. Hij liet het niet bij woorden alleen. Als stoffelijk blijk van waardering overhandigde hij Meneer Carli een tegel met de tekst: 's Morgens voor de koffie niet zeuren. Natuurlijk werd daar hartelijk om gelachen. Daarna begon het feest ècht. Met beschaafde en stijlvolle dansmuziek.  
Na de roodbruine warmte van september,  na van october 't zwaar en donker goud,  keren de heldre dagen van november  met ijle geur van brandend turf en hout,  van rijpe appels, rottend loof. Reeds koud  worden de morgens in de kale velden  waar raven, met de ondergang vertrouwd,  de heerschappij aanvaarden; sombre helden  die zich met nog somberder roepen melden.  Op het vochtige land strijken zij neer  waar zij op paarden en op honden schelden  en zij voorspellen vorst en winterweer.   ------------------------------------------------------------------------------------------------------- eerste couplet van het 9 strofes tellende gedicht Novemberland (clandestien in 1943 verschenen), 
Man kijkt naar vrouw, vrouw let op kind, kind ziet de hond, hond kijkt naar kat,  kat loert op muis, muis kijkt naar brood. Brood ziet de muis, muis kijkt naar kat,  kat let op hond, hond ziet het kind, kind kijkt naar vrouw, vrouw ziet de man. 
Men neme een oude witte gevlekte doos  en noeme het een koelkast  men vulle hem met woorden  fernandes, frambozengazeuse, tiramisu   we schaffen ons enkele winterharde vogels aan  die zich ook op heldere vriesdagen laten horen   hun liedje is moeilijk te beschrijven  maar lijkt op het tokkelen op  de a-snaren van een viool   systematisch schijnt het licht  over zitstokken, trippelingen en het invlieggat   kom maar eens uit je woorden 
Ik ben beplakt met kleine spiegeltjes. Ik dans als een strandbal rond. Ik kan oogverblindend zijn.  Wie naar mij kijkt denk mij te zien. Wie naar mij kijkt die ziet zichzelf. De eigen monsterlijk vervormde grimas.  Wie van mij wegrent jaagt zichzelf weg.  Ik ben beplakt met kleine spiegeltjes. De randen snijden in mijn eigen vlees.  Ik ben:  een glinsterende mozaïek met weke rode voegen en een hart van sneeuwwit. 
Als de lampen zijn verdwenen of gewoon op of uit zal het donker zijn in deze kamer.  Als je op de kalender kijkt Ach laat dit gedicht maar zitten kom mee naar buiten er is van alles te doen.
Het raam is zwart. De nacht donker.  In de kelder is licht. In de kelder waar de flessen liggen.  In de koelkast is licht. wanneer hij hem opentrekt  en de fles rood. De televisie grijs, uitgekeken.  In de kamer hangen portretten van kinderen  die niet willen zitten in de stoelen van ouders  die niet willen kijken naar elkaar.  De kamer is donker. De nacht is blind.  Hij neemt de trap naar boven.
De route die ik nam was niet om zijn muziek gekozen, koffie en sigaren wachtten mij aan het einde van de straat. Van de versuffing. Zeker, het uur van de muziek als enige waarheid breekt ooit eens aan. Een man op straat, net uit zijn bed, is dan de ideale, van branie gezuiverde prooi. Maar nog dwingt muziek niet haar pijn in hem - de dag is daarvoor nog te jong. Zij wacht wel. Kom maar als een sufferd langs.  Zij valt op je aan bijvoorbeeld van achter een geopend keukenraam. Wanneer je haar het minst verwacht, op weg naar huis na de eerste slok en de eerste trek.  Wanneer het verkwikkende en het verdovende van koffie en sigaren elkaar verdringen achter in je keel - of het aardse door een vurige hoepel moet springen, als het ware -   En altijd daar waar bijvoorbeeld een zware marmeren plaat van zonlicht en een vergiet op een aanrecht elkaar ontmoeten - of het leven wordt gezeefd zo gezegd -   Kortom, altijd onverwachts en op een onaanzienlijke plaats verschijnt zij op haar mooist (als een prinses op een rommelmarkt, gekleed in een vuurrood jasje. van de Kleine Mozart.)
In een ongewoon licht rijden de straten vandaag, helder als nooit tevoren.  Zand op de wind, een geur van oude bureaus uit een zwembad, iemand die hoog in een huis de ramen bespeelt -  het schrift gegeven, lees tussen de vlugge tekens de weg, hoe de voet terloops bij het asfalt vandaan gaat,  het zo weer vindt in de ruimte tussen twee oogopslagen.
Gisteren zag ik je weer  een warm herkennen  toen ik langs je liep en  bijna aanraken kon.   Hetzelfde haar en  eender gekleed.   Verstoord draaide je  je om en keek  naar mij; minachting  wat ik in je ogen las,  dat viel me koud.   Temeer daar jij  diegene was, op  wie je leek.
Ik vond een oorschelp in de grond om aan te luisteren. ik luisterde en vond drie takken taal een drietakttaal voor één gedicht. daar is geen zin mee te verrichten. ik stop dat oor maar met een stopwoord dicht.
Begin er niet voor je eenendertigste mee. Pas dan wordt het niets dat ons allen overkwam sprekend.  Denk aan wat je op de laatste pagina van een boek zou schrijven en schrap al het voorgaande en ook dat slot en begin opnieuw te schrijven.  Denk zoveel mogelijk dingen bij elkaar uit liefde voor het firmament dat niemand open of dicht zal vouwen. Trek halverwege de berg je kleren aan.  Leef, maar haast je.
Dood: daar schrik je niet meer van. Opa,  mamma's oma en oom Gijs. Twee katten, een hond  en alle kippen. Je kent het klappen van de zeis.  Vanmiddag dus bijna verveeld gekeken hoe vader haar het hok uit trok. Ze was zo stijf als een ding.  Geen traan gelaten  toen hij haar begroef  maar later liep je langs het hok, begon in neus en keel toch iets te gloeien, als na zeven pepermunten tegelijk.  Dat lege hok, zo vol verleden, vol loodzwaar wachten op niets.
Alles is twee keer zo groot. Het verdriet twee keer de stilte. De trots twee keer het verdriet. De zijgevel twee keer de dikte van de huid.  Handen zijn het dubbele van de taal. Het hemd is het dubbele van de tafel. Het motorblok is twee keer het hemd. De herrie is twee keer de geste.
toen ik door het  sluiten van de ramen de wereld buitensloot, wie hoorde toen het radeloze tikken van allerlei insecten, wie het snakken van de bladergroene kamerplanten naar meer, naar overdaad, wie het muzikale zoemen en weer afslaan van de oude koelkast, waarin kaas en eieren in bedden sla ten onder gingen? ik vraag u hier: wie was ooggetuige van mijn behoedzame bewegingen van hier naar daar, naar de keuken, naar de slaapkamer, naar de kelder bijvoorbeeld, wie?  iedereen ging dood toen ik de ramen sloot.
Oktober. Zondag. Ochtend  is in grijs gekleed en wilde  kastanjes vallen maar raak.  Hun boom een kerel, zijn dos zit propvol groene stekelbollen. Als dobbelstenen rollen ze weg, hun hoop gericht op boomhoog.  Onweerstaanbare pralines. Rap door kleine handen opgeraapt, binnen als schat verloren gelegd:  dood in minder dan een winter.  Als de weerga schiet een vogel in het holst van de boom. Weg in een oogwenk, tussen mat loof. 
Eens zal ik gaan tot waar de Ongeschonden Roos voor eeuwig bloeit,
Met fijner bladgoud belegt men geen schuur. Alleen motregen heeft zulke penselen, alleen  landwind de langzame hand van passen en meten tot de tempel van tabak  de mistgod gegoten zit. Onder de olm rust intussen de tijd, rekt de nazon uit.
ik zag ze nog zitten op het perron beiden  	in zwart 	gekleed de joodse met het donkere kopje
je komt zuchtend omhoog uit de keel van de nacht er is geen hemel meer ik wacht  op het gillen en vloeken en slaan van boven waar jij ook heen was gegaan  ijle gezichten dicht tegen de wand ik verbrand vast mijn kleren gooi jou aan de kant  gegraai dan het zwijgen
Ik leer schrijven door met mijn vinger de vorm van de letters na te voelen, ik ken die letters al, maar wil zo nog wel een keer leren schrijven.  Ik sta op een bed en schrijf op de muur, spring op het bed op en neer om de woorden waarmee ik wil beginnen zo hoog mogelijk op de muur te schrijven  De maan in de lucht als een letter uit een doos letters, als ik misschien geen tijd meer heb om te leren schrijven.  Als het te donker is om het papier te zien en ik geen licht wil maken schrijf ik steeds grotere letters, ver uit elkaar.
Waarheen waait de wind in dit verstilde landschap,      hoe zweven mijn ogen doorheen deze stilte,     wat brengen bewegingen in mij teweeg     als ik hiernaar kijk met mijn stille geest?      Waarheen gaat het water in die grote ruimte,     wat gloeien mijn ogen doorheen deze kleuren,     hoe groeien gedachten hier op de beweging     van alle elementen op dit witte doek?      De luchten, de wolken, de bergen en stromen,     de vlakten verleggen mijn horizon     van alle vragen, van alle grenzen, 
Hij is niet op komen dagen. Misschien werd hij ziek of liep hij onder de tram, misschien sprak een ander hem aan. Misschien vergat hij zijn horloge of vergat het horloge hem de juiste tijd te geven. Misschien wilde zijn auto niet starten of begaf die het halverwege. Misschien belde iemand hem juist voor hij vertrok, met het bericht dat hij naar een crematie moest of dat zijn moeder is overleden. Misschien kwam hij een kennis van vroeger tegen. Misschien had hij ruzie op zijn werk, is hij ontslagen en heeft hij zijn hoofd onder een kussen begraven. Misschien stond de brug open, en ook de volgende. Misschien bleef het stoplicht op rood staan. Misschien heeft de pinautomaat zijn pasje ingeslikt of bleek hij onderweg zijn portemonnee vergeten. Misschien was hij zijn bril kwijt kon hij niet stoppen met lezen was er een programma op tv dat hij af wilde zien kreeg hij zijn huisdeur niet op slot  kon hij nergens zijn sleutelbos vinden, en begon plotseling zijn hond over te geven. Misschien was er geen telefoon in de buurt, kon hij het restaurant niet vinden of zit hij per vergissing elders te wachten. Misschien - de laatste onbegrepen en onvoorziene mogelijkheid -  houdt hij niet langer van mij.
dropjesverslindende touroperators vergapen zich aan hartmassage / bij de bakker / in de bagelstore  om het even wat je inlijft  een vorkje prikken naast het pleintheater: hij floot de honden en zij zag de valk stijgen diepte lachend iets op uit de zak van haar lief  - prikt sushi - betaalt de nekmassage  (...één litertje zuurstofrijk bloed)  ziet nu vrolijk de valk Stijgen, die  van haar handschoen zich verhief
Op het ogenblik dat ik de gordijnen wegschuif en me in laat palmen door het uitzicht op luchtige wolken boven met meeuwen bespikkelde geveltoppen in de ochtendzon zet een leger zich in beweging, vliegen huizen in brand, wordt er tegen wil en dank gestorven en geboren.  De gedachte daaraan wekt schuldgevoel waar niemand iets aan heeft en dat zich  als een vlieg verjagen laat.  Terwijl geen vijf pas achter mij iemand ontzet terugdeinst voor de zoveelste ongenode dag hoor ik me langs mijn neus weg vragen: wil je thee of koffie vandaag? 
Cornflakesgeknisper: gefluister van lichtjaren ver weerklinkend door melk. Je armband die stukspringt. Kralen  tot stilstand op acht, vijf, vier centimeter van de jam en nooit stel je de vraag hoe ze ochtend na ochtend op exact dezelfde plaats  hoe dat in godsnaam. Je hoeft het je maar één keer af te vragen en de dag begint, een andere, waar ik in wakker word, de mogelijkheid tot jou voorgoed belet  de jam wegwerp
Eens toen de dagen over de riviertong lagen lang en wazig onder de macht van leed kwam stralend de boot onder de herfstbrug gevaren en ik zat bang voor het licht in mijn schaduw  jij hebt zorgend de boot aan de kade gemeerd bekommerd mijn twijfel mijn angst genegeerd en je hand hielp me mee op de loopbrug  en het licht waarin duizenden tranen hingen is opengebarsten van glinsteringen
Dure mevrouwen liepen langs de fraaie, misschien wel fraaiste winkels van de stad. De airdale terrier liet zich even aaien. Een zuiderwind kwam zacht de hoek om waaien of daar zojuist een bruid gelopen had.
Sobibor het zou de naam van een cocktail kunnen zijn of van een computerprogramma van een nieuw medicijn of van een steen in de branding die wacht op de zee of de naam van de man die de steen in zijn hand houdt en streelt en wacht op het water het brood het bevel het schot die wacht op de vrouw de vrede de dood of gewoon op de branding die de steen betast en glad maakt
Vanavond hoorde ik dat de maan niet rond maar peervormig is met tenminste twee uitstulpingen, misschien wel drie. Toen ik later naar buiten keek klom een ronde witgloeiende schijf boven de daken uit en ik betrapte me op dezelfde koppigheid waarmee ik andere gedeukte illusies in ere houd.
Wat is het toch een vreemd verschijnsel. Zojuist heb ik het weer eens uitgevonden. We waren opgewonden toen het werkte ondanks de onbetrouwbare beschrijving. Het nieuwe gaat er inderdaad niet af zolang het eigenlijk nog steeds niet kan.
Oktober tovert in de bomen, strooit gouden zonlicht op het plein waar kinderen druk bezig zijn de tijd te vullen met hun dromen.  Oktober en het deert hen niet dat weer de zomer is vervlogen, gaaf is hun spel en ingetogen. Geen kind dat reeds de winter ziet.  Het vallend blad, het valt nog niet en donkergroen het gras na regen, de avond komt steeds zwaarder wegen, uit late bloemen schreit verdriet.  Dit is de tijd van afscheid nemen,
Misschien hield ik van haar het meest omdat ik meer  geworden was dan ik ooit eerder was geweest  meer van mijzelf kon geven, het meeste  van mijn leven
Zijn dagen vulde hij met ongedaan maken meestal in de kou, want meestal was het winter. Hij kende alle vogels, maar niet meer bij naam. Toen hij bijna klaar was met ongedaan maken is hij gaan liggen en dood geworden.  Ook bij de stroeve tulpen naast zijn bed heeft een vrolijke rigor mortis ingezet.
De avond tingelt als een theehuisje aan de horizon; maar de stormen daarachter, het versplinteren van hout en de wrakken die elkaar angstig opduwen in de haven.  Kom wij maken een wandeling langs dit troebele water vol wier dat zinkt als lood; nu erven wij een rust die van de hele aarde schijnt te komen. Maar de schreiende stem en de verre deur die open zwaait in het landschap; en het trillen van de wind die ons naar het zandkas- teel brengt.  En wij, luisterend als twee kinderen; kleiner wordend, verdwalend met het koude, schitterende speelgoed van elkaars gezelschap.
Wij sloegen hem aan 't kruis. Zijn vingers grepen Wild om de spijker toen 'k de hamer hief - Maar hij zei zacht mijn naam en: 'Heb mij lief -' En 't groot geheim had ik voorgoed begrepen.  Ik wrong een lach weg dat mijn tanden knarsten, En werd een gek die bloed van liefde vroeg: Ik had hem lief - en sloeg en sloeg en sloeg De spijker door zijn hand in 't hout dat barstte.  Nu, als een dwaas, een spijker door mijn hand, Trek ik een vis - zijn naam, zijn monogram - In ied're muur, in ied're balk of stam, Of in mijn borst of, hurkend, in het zand,  En antwoord als de mensen mij wat vragen: 'Hij heeft een spijker door mijn hand geslagen.'
Wie meester Treiter gelooft, schmierend 'de natuur is een kapotte televisiekast'  moge per helicopter wat boven het kooksel in de kraterketel van de Mauna Loa hangen.  In de vuursoep die wordt omhooggeschoten gaat de radende zon persoonlijk te gode.  Zo iemand van mening zou zijn dat hier Disneyland is moet hij op de prut landen.
Vriendschap herinner ik mij als een reis van de tastzin naar de reukzin,  van nerveuze vingertoppen naar een haast feilloze neus.  Denkend aan vriendschap denk ik dan ook vooral aan een les in zintuigelijke waarneming.  Ook schiet mij nu de oude belofte door het hoofd dat vriendschap altijd het licht zou laten branden,  en voel ik weer de stevige stappers aan mijn voeten want zo'n reis onderneemt men niet op balletschoenen.  Van vriendschap, die een wolk van warm vlees zou zijn, resten nu nog steeds de botkruimels in een zeemleren buideltje op mijn borst, een amulet die mij beschermt op de welhaast eindeloze reis.
Gelukkig ben ik vanavond niet dronken Kan ik rustig zijn En hier lekker rustig zitten En hier lekker rustig zitten schrijven En lekker zitten Ik wil mijn kleine zusjes bij me hebben En lieve kleine dansjes met ze maken En ze met spelletjes vermaken Aan alle kanten doen mijn ingewanden zeer Maar met die twee voel ik geen achterdocht of pijn Mann kan nur einmal glücklich sein
Hoeveel appels duurt het voor je er genoeg van hebt gehad, gek genoeg vergeet ik steeds weer wat ik lees, elke avond vertelt een gast in de lounge dezelfde grap aan zijn gezel: het lachen is smakelijk, duurt telkens drie minuten.  Zou ik hardop de lemma's langs moeten gaan en zien of je oplicht bij bepaalde woorden?  We weten het aantal intussen nauwkeurig, de laatste die we samen aten liet een smaak van as en maden na en sindsdien  verslind ik beschrijvingen, voor wie niet geaaid wordt krijgt het werkwoord aaien een haast magische lading.  Als we niet zo moe waren, viel het te proberen: nog één keer elkaar volledig afmatten en dan eindelijk slapen, dromen van appels.
Wat ongeschonden in hem huist het is geen zuiverheid  het is geen kind dat met nog stompe letters schrijft  het is een blik die rauw en ongenadig kijkt  het is wat tegenstrijdig hem ontwricht en dwingt  het is weerbarstigheid
Op de donkerrode tennisbaan suist een bal heen en weer. De tribunes zijn leeggehaald uit veiligheidsoverwegingen.  De formule bevredigt: de spelers imponeren als tijdens een topwedstrijd. De lichamen in de juiste posities. Tot moord in staat.  Nu en dan slaat de vermoeidheid toe in de vorm van een reeks troebele gedachten en het spel wordt gestaakt tot de spanningen verdwenen zijn.  Harder knalt de bal bij elk slag. In een melkwitte lucht. De bal relativeert de regels van het spel tot in het oneindige.
Maar ook zonder ons samen  draait de wereld wel door,  al weet ik niet waarom.   Voor vriendschap is verhuizen  als de dood. En ik blijf stom  omdat ik stoer en sterk moet zijn,   zoals wij waren. Maar stil  durf ik een onbeholpen woord:  enzovoort, enzovoort, enzovoort. 
Die zilveren deinende schoot, mijn liefste, dit maagdelijk gave net, dit gruwelijk schone huwelijksbed, dit vangzeil van de dood - ik heb het gesponnen tussen de bomen en tussen de zon en de aarde en al waar ik ontwaarde je zoet-zoemende dolersdromen. Ik vang je op in mijn wiegelend bed O wond in mijn maagdelijk net O liefste verloren in mijn schoot O worsteling in liefdesnood - ik wikkel je in mijn zijden geweld ik houd je met duizend armen omkneld ik verstik je in een cocon van gloed ik drink je zachte blanke bloed dat rinnend gulpt en schreit -  en volgedronken op het kruis van mijn geschonden dodenhuis ik lig gebroken en bevrijd.
Wanneer je soms iets naars beleeft Je niet mag uitgaan door de regen Of slaande ruzie hebt gekregen Met iemand waar je veel om geeft  Als speelgoed door een mankement Niet meer zo leuk is als tevoren Je kwartje ergens is verloren Kortom, als je verdrietig bent  Dan komt de vogel met een lied Je hoort het, maar je ziet hem niet En als hij voor je heeft gezongen Dan vliegt hij weg met jouw verdriet  Zolang er kinderen bestaan Is hij ze altijd komen troosten In Doesburg of in 't Verre Oosten Of waar hij ook naar toe moest gaan  De vogel is in al die tijd Nog nooit beschreven of geschilderd Is hij beeldschoon of erg verwilderd? Daarover heerst onzekerheid  In elk geval, hij meent het goed Hoewel door alles wat hij doet Je kans hebt dat je noodgedwongen Een tijdje op hem wachten moet  Dan komt de vogel met een lied Je hoort hem, maar je ziet hem niet En als hij voor je heeft gezongen Dan vliegt hij weg met jouw verdriet
Soms is men zo oud dat men zijn bezit niet meer bezit  verhuizers komen met vervoermiddelen nemen de stoel de tafel de tuinpaden het kinderportret het album met namen de vogel en de kat  men koopt nog één keer persoonlijk tabak, deelt vergeefs mede wat men denkt van het kabinet en de eeuwig dreigende oorlog, alleen  het gratis glas van het huis smaakt nog naar meer, het regent, men beeft, er zijn stemmen en op het privaat ontmoet men verbaasd wie men was - 
Daar is de zon wat schijnt-ie je verbergt je in het licht pakt je koffer schaduw tegemoet  wanneer je weg bent valt de nacht valt wanneer je weg bent niet eens zorgvuldig slijtage is te zien er wordt gegeten gedronken gedanst  twee-armigen in blekere tinten je hebt al je vingers tel maar na gegeten gedronken gedanst anderen sterven nog niet  je loopt een droom in de spanne van ontwaken denkt aan liefde je koopt schaduw van de zon voor een goede prijs dat wel
De schilderijen van Karel zijn sterk. Ruimtelijk, Decoratief. Mooi van kleur. En met fijn, met echt beeldend vermogen geborsteld en gepenseeld. En wat is er met de compositie? De compositie is origineel. En de etsen van Gerrit en Japik zijn mooi in zwart wit verdeeld, gevoelig van lijn, hun droge naalden zijn als fluweel. En wat is er met de compositie? De compositie is origineel. En de aquarellen van Hoereboer, de beelden van Kees, de litho's van Neel, de mozaïeken van Keesje zijn stoer van aanpak, transparant, sterk en beeldend, verrassend opmerkelijk veel belovend. En de compositie is jezus natuurlijk de compositie is origineel.
Verwezen liep ik door de stad, waar alles iets  verschoven bleek en vreemd. In V&D  Bemerkte ik bij de lipstick Conny, uit  2-havo. Schuchter zei ze 'dag' en sloeg 
De dag ontvangt mij met zijn zichtbaarheid. De bomen staan in een nadrukkelijk licht. Ik zie de bladeren afzonderlijk en tussen hen fragmenten van de lucht. Ik voel hoe mijn zelfstandigheid verloren gaat en dat er nauwelijks verschil bestaat tussen mijn ogen en het licht.
Wanneer ik de armen van sterren had zwaaide ik die door de grote leegte. Wanneer ik benen van sterren had, stapte ik door de grote leegte.  Laatst, in onze liefde, schreeuwde je als een zeehond, maar dan mooi. Dat was het begin van de leegte, torn in de tijd.  Wanneer ik ogen van sterren had, zwierven die door de grote leegte. Wanneer ik een neus van sterren had, stak ik die in de grote leegte. Wanneer ik een mond van sterren had, kuste ik de leegte.  Het wordt gezegd dat de leegte geen hart heeft. Ik weet zeker dat het hart van de leegte klopt.
tenslotte willen wij steeds opnieuw hetzelfde zien: een huis tussen de bomen zoals kinderen het onvermoeibaar tekenen: een raam, een deur, een leien dak en achter het raam een familie en laten we vooral de schoorsteen niet vergeten waar rook komt uitgekringeld op de lege plekken komen bergen hier en daar een vogel en sneeuw misschien waardoor het binnen warmer wordt  we zijn niet gauw tevreden op een nieuw blad, in het midden weer dat huis tussen de bomen, een raam een deur, een leien dak en de draden van de telefoon, doen we die of toch maar niet?
Gearmd en vol geest lopen we richting zon. We hebben contracten te vieren en legaten Die we onze doden vermochten aan te praten. We zijn nu rijk. Echt waar! Alles wat nooit kon Kan nu wel. We bliksemen volleerd als goden, Bestieren hemel en hel. We stelen liefde En planten haar snel diep in onze buik. Mijn lief, de Koning benijdt ons. We zijn zeer in de mode.  Jawel, op een dag zal de zon ons verraden. Er komt vanzelf een eind aan alle heerlijkheid. Het licht wordt dof, ons oor doof, schroot wordt ons goud, Stof ons oog, leeg ons hoofd en ons kind stokoud. Wat een volta! Alles kwijt, voer voor de maden. Vuur, rook, as. Wat wordt nu niet niets? Het is de tijd.
Ik schreef eens een gedicht  en het gedicht stond op, deed een stap achteruit  en bekeek mij -  argwanend en hooghartig zoals alleen een gedicht kan  kijken  bekeek het gedicht zijn dichter.  Vliegen zoemden, stofjes dansten, precies  zoals ik geschreven had,  en de deur ging open en op de drempel stond -  maar dat had ik niet geschreven, dat wist ik zeker!  En het gedicht verscheurde mij, gooide mij haastig weg.
De sterren zijn met veel, vanavond. Grote ogen in de nacht: een meisje zwiert haar rok tot bloemen op een dansfeest aan de gracht.  Een jongen wankelt door de stad. Zijn benen slepen uit de maat. De stoep ligt slordig langs de straat. Hij heeft zijn flessen leeggedacht.  Hij is zijn mooiste woorden kwijt en niemand die zijn pijn begrijpt; zij danst met sterren in het haar en hij - een slechte goochelaar die stram naar vallend herfstblad grijpt en briefjes post aan de oneindigheid.
zijn familie en wij buren  ineens allemaal tegelijk  op bezoek in zijn kamer  de spullen onder ons   verdeeld. alleen de brief  in het linkervakje  van de zelfgemaakte  groene, houten kast   durven we  weg te gooien  noch te posten  of te lezen   een week later  loop ik  onder het erfstuk,  zijn paraplu  door zijn regen  langs zijn huis   er staat iemand   teleurgesteld te kijken  naar de deur  die Willem niet open doet 
Op een avond komt ze aan in het huis van de bewoner alles is van glas  de deur de tafel zijn hoofd is van glas zijn voeten rinkelend karkas  hij wil drinken uit een glas ziet haar niet komen ze draagt een glazen jas  love you tintelt hij ping!
Ik, die de zon als een gouden horloge las en de grote ogen van Homerus geloofde en verlangde uit te stijgen boven dat dorp, de bossen van de wereld en mijn dood,  sta nu tussen de dichters, de opgewonden standbeelden, nog een en al enkelvoud in onze versteende kleren, nog helemaal koud van drank ondanks de septemberochtend,  te poseren in burger, op de binnenplaats van een vreemd West-Vlaams hotel. Haast is het twaalf uur: neem onze foto, mevrouw, verlos Herman, Eddy, Remco en mijzelf van de tijd die zo dringt. We moeten weg.  we moeten weg van Watou naar ons werk, onze sokkels overlatend aan doden en vogels, zoekend naar auto's, Antwerpen, woorden.
De ultiem hoogzeegeboren favoriet Michieltje beklom de trap van de Jacobstoren en hij ging bij de spits buitenom.  Zijn rug naar alle folklore en het complete koedierendom blaast het knechtje de horen. Hei nu ik Jacob de bruidegom.  Na de horkig horlogerader werk is plaveidiepgeplet alree het bijbelschooltje vergaderd  en naar hare hoogheid in het kader van Okeanos gaat mijn hoezee uit van de konijnengrootvader.
Liep augustus op zijn einde, sloot de badmeester de hokjes af, fietste neuriënd september in.  Niemand was er dan ook bij dat ik de plank betrad. Ik was geblinddoekt als een deserteur.  Dit zijn de stappen bang bang bang. In het Bospad op de hoge zweet men het peentje bangverlang.  De zon stond even laag als ik en stond op punt van zakken in de grond. Wie mij naar boven had gebracht?  Ach mijn lief. En ik wist: morgen word ik wakker maar ontkomen kan ik niet. Uit de schoonspringdroom  ontwaakt men met de schoonspringdroom. Ik wist: ik maak ze nu dan dus. De aanstalten. Ik sta precies  zo hoog als nodig om bevreesd te zijn. Dit is de toegedachte afstand tot het lussenwevend water doopselzacht.  Het heeft me altijd opgewacht -  maar waarom vrees ik dan ineens het bad alsof het heel snel leeggelopen is?  Dat zo ik sprong - ik wil, ik wil -  ik vallen zou en niets mij ving?
Ik had juist vriendschap gesloten met de wolken, broederschap met de regen gedronken en me verzoend met een leven van herfstige kleur  toen als een allang niet meer verwachte gast stralend en majesteitelijk, sierlijk als een oosterse danser, de zon lachend in het strijdperk trad  sindsdien beijver ik mij onophoudelijk bossen rozen te kopen en te kussen en langzaam rood wordend de zon het hof te maken  en als de wind de komende herfst mij aanklaagt en de regen mij huilerig van ontrouw beticht, dan pak ik mijn koffer en vertrek met de noorderzon.
Over God denk ik maar zelden na. Straks, als we dood zijn, zullen we 't wel merken.  Hoewel: hoogstwaarschijnlijk
zijn familie en wij buren  ineens allemaal tegelijk  op bezoek in zijn kamer  de spullen onder ons   verdeeld. alleen de brief  in het linkervakje  van de zelfgemaakte  groene, houten kast   durven we  weg te gooien  noch te posten  of te lezen   een week later  loop ik  onder het erfstuk,  zijn paraplu.   door zijn regen  langs zijn huis   er staat iemand   teleurgesteld te kijken  naar de deur  die Willem niet open doet
Er staan in dit gebouw, in elke klas, verzuurde dames en verzakte heren hun lang gestorven wijsheid te dicteren, wakker gehouden door wat pen-gekras.  De taak van heel dat traag docentenras ? De vragen van de jeugd te confisqueren, haar creativiteit elimineren totdat zij loopt in eender, trage pas.  Nieuwsgierigheid wordt hier beschouwd als plaag. Je leert het antwoord éérst, daarna de vraag. De meester maakt wel uit wat jij wil weten. 
de wind maakte zich los uit de zee langs de kust waar ze een schaduw was een duin in een jas wind die spotte haar aanraakte tumult maakte vleugels  de regen sloeg over het huis eerder dan over haar op het dak en tegen de ramen weerlicht en de eerste donderslag het huis zou het verhaal niet afstaan niet opensplijten  ze liep weg in de dichte loodrechte regen het scheurende smalle weerlicht de echo's van geluid boven de zee boven het pad
Als kind door een sfinx gebeten. Als man door de mangel gehaald.  Enigszins afzijdig van de rest zich voelend op z'n best.  Wat te worden nooit geweten; weifel en wankel als basis en bron.  Ik (is de worm in het wonder) ben de dertiende uit het dozijn;  de vroeg al van mammon en pappot weggevluchte, vele malen ten hele verdwaalde  Cino zonder luit, zonder duit, Doderik van Duisterhuize,  wanderder van het oude lied, kenner van kou, haker naar jou  hartenvrouw hartenvrouw.  Ik kom van het land toen het land er nog was. Ik was van de dorpsgek de vriend,  de broeder ben ik van ieder die door niemand nagewuifd van alles afscheid moet nemen.
De hese toonaard van haar 'ja meneer,' doet hem zijn brieven onbekookt bekorten. Wat ook aan zijn ethiek mag schorten, hij is gehuwd en stelt zich nog te weer.  Haar zoele blik drijft spanning in zijn post. En 't brievenboek legt zij zó innig neer dat haar elektrisch haar hem zacht en teer het voorhoofd streelt en weerstand kost.  Met droge mond barst hij in brieven uit, begint wanhopig met 'Geachte heren...' verstomt, omdat zijn blik niet t'rug wil keren van zoete boezem, ronde knie en kuit.  Zij drijft hem zachtjes naar de warme woede, die ééns zijn bazen-hand doet rebelleren, om aan de zinnen onverkort te leren, dat alles is, gelijk hij lang vermoedde.
Bloemen, waarin wij bloeien zonder bodem,  zijn onze leden in elkaar gevouwen  en ons gelaat is niet meer te benoemen.  Wij worden koning in elkanders bloed.  Gronden, in schemering gehouden,  met wind en eenzaamheid gevoed,  vlijen zich open, horizonnen  wijken en worden afgesponnen,  er is geen landschap meer behoed  voor deze enige getrouwe  die overal zijn intocht doet.
Mocht je me uitnodigen op je feestje wat zal ik afwezig zijn.  Ik zal menen dat je me uitnodigt omdat het hoort. Het zal me zo verwarren dat ik niet mezelf ben en niet weet wat ik moet zeggen, iets zeg wat niet ter zake doet  iets wat het gesprek opbreekt en waarvoor ik  me schaam. Noemt iemand dan mijn naam dan zal het vreemd zijn dat ik dat ben. Verlangend naar wat ik zou doen  als ik hier niet hoefde zijn lach ik mee zonder te weten waarom en verstar ten slotte tot zwijgen waarin ik meer en meer word  iemand die vol zit met overbodige belevenissen iemand met een onnodig lichaam iemand die ertussenuit wil knijpen voordat de tijd toestemming geeft om te gaan.
Geen nacht gaat voorbij zonder de blues, zingt de jazzman. Geen nacht zonder Hamlet, verzucht de toneelman. De schouwburg zijn geheime woning. Zijn huid een regenjas, want uit de hemel van het toneelhuis vallen tranen. Het leven dat hij doorneemt is onecht en nabootsing.  Opdracht de vluchtige kroniekschrijver te zijn. Gedacht, dat, als woorden adem zijn, als adem leven is, niemand nog adem heeft als het gordijn valt.  Maar welbespraakt zingt de jazzman de blues en wellustig sluit hij zijn lippen om de saxofoon.
Nou vertel ut maar Brood wat moes jij met een elektriese apothekers weegschaal achter op je fiets (terwijl ut vroor & kraakte plus sneeuw - terzijde) ter waarde van een gemiddeld maandloon...? Hak geruild met een verslaafde  neger voor een paar suede punt schoene en een goed gesprek. Hier heb je over nagedacht Brood! En waar is de waardevolle buit gebleve op die winterdag? Je bent namelijk gesignaleerd eerst met en toen zonder da kostbare instrument achter op uw fiets, binne een half uur! Weggegooid? Okee Brood as je 't zo wil spelen Je moet vanavond optrede? 't Spijt me enorm beste vent maar 't weekend heb ik geen dienst tot maandag dan maar he... (celdeur dicht) Uh... meneer, meneer da schiet me wat te binne.
wanneer ik al mijn uren zou rangschikken naar de wijze van besteding, in rubrieken, die ik weer uit zou zetten in grafieken, beleefde ik geen leuke ogenblikken.  laag kruipen is het karakteristieke van de studeerlijn, met zijn flauwe knikken, die bij tentamens als zaagtanden prikken, bij herexamens met de hoogste pieken.  teneinde deze curve op te krikken bedenk ik waterdichte methodieken dat ik mij voor het werk niet af laat schrikken.  in studietijd ontwikkel ik technieken om mijn studeergewoontes te verwrikken, waarmee ik uur na uur zit te verzieken.
Een klagende mist is al grievend gevallen De verstikkende deken heeft mijn lichaam getart. Mijn wankele welzijn is tot schimmen vervallen De mist heeft mij diep in mijn wezen verward.  Het schimmig verleden had me kwetsbaar gemaakt Een blik vol afschuw uit een grimmig geweten. In zijn ijzige ogen was mijn neergang ontwaakt En vervolgens in roestige splinters gespleten.  Ik voelde me tot schim van de toekomst verworden Als een ridder geveld door zijn bloedeigen zwaard. Mijn harnas was een waanbeeld van beschutting geworden Het verraad van mijn lichaam was door ijzer verzwaard.  Ik kan niet meer teruggaan naar waar ik ooit was Om de geest van de tijd in het heden te breken. De ketting is onfeilbaar maar doorzichtig als glas De schimmen in mijn hersens zijn waarheid gebleken.
Op die leeftijd waren dingen in het water niet gezien maar beseft als uitslag van een soort waarnemen dat veel scherper en nauwkeuriger werkt  het belang daarvan werd niet onderschat wel gevreesd en vermeden totdat, na een nacht van klam bewegen het vergaan van ochtendnevels werd geconstateerd  toch is het leven van zulke verschijnselen eindeloos. 
Nu is de lucht met blauwe denkbeelden overtrokken, de avond koel als een avond werkelijk is: licht, koel, hulpvaardig. Ik strijk je over je haar.  Je haar is veilig: bloemen zijn overal aanwezig. Je handen zijn overal aanwezig. In de stoel lees je me als een krant.  Je legt de krant weg: adem die je inhoudt, uitademt, inhoudt; vormt. Wèl ben je een glasblazer van geboorte, jij, wind zo voorzichtig als een morgen. - Hoor,  de wind steekt op, ik sta op, ik ben iets. Een bloem. Ik groei. Ik heb een nog uiterst ranke stengel om mee te lopen, net als de wind. En ik loop, heel voorzichtig, ik zie zie je -  zie, ik ben helemaal doorzichtig.
Op de rand van mijn slaap treuzelt een gedachte. Geduldig blijf ik wachten tot zij komen zal of gaan. Buiten blijft de tijd bedremmeld staan. De aarde knipoogt naar de zon. De maan verbleekt, de nacht wordt duister. Ik wil niet slapen nog en luister naar het zingen van de slang en van de draak. Het is nog onbegonnen tijd als ik ontwaak op de rand van een gedachte.
Komend van diep, zijn intieme waterwereld verlaten hebbende, laat een krab zich zomaar,  ruggelings op de schelpenbank werpen om, zonder verzet,  het leven te laten in de krachtigste vogelbek, maar waardoor zijn pantserschild (als meest duurzame deel) wel kans maakt om  gekoesterd te worden in de   zeevondstenverzameling van een kind?
Mijn moeder leefde voor zichzelf te lang; Vandaar dat zij haar laatste grijze dagen Veelal verdeed met mopperen en klagen, Een vruchteloze, zure zwanenzang. Toch schepte zij een kinderlijk behagen In onze dagelijkse ommegang Als ik weg uit het huis, uit haar gevang Haar rondreed in haar invalidenwagen. De vreugde was niet altijd onverdeeld: Ik deed het half uit liefde, half verveeld, Maar ik kwam in het park soms halverwege
De klinker en de medeklinker zijn De weke onderbuik en het korset Dichter is hij die, schijnbaar zonder pijn, Het vormeloze in de steigers zet.  Zijn woorden, corpulent of slank van lijn, Verenigen zich vloeiend tot couplet. De moeiteloosheid, niet het rookgordijn, Is zijn geheim. Met taal gaat hij naar bed.  De taal, van A tot Z, is zijn fles wijn. Halfdronken wordt er, zomaar voor de pret, Een kind verwekt, een epos of kwatrijn,  Of iets daartussenin, zeg een sonnet, Terwijl de lezer onbekend blijft met Zijn worsteling met spekvet en balein.
Het roze aderwerk: de lijnen met een dun penseel gezet, en hoe het aan de slapen marmert. Ledematen die in steen verstomden- de vingertoppen broos, in kringen heeft de tijd korstmossen, algen afgezet op schouderblad, een  borstbeen dat, nog niet gebarsten, lijkt te spreken- nee, alles is stil nu. Je staat in de post van de  deur. Geen negatief ontwaakt. Erosie aan de randen van het  beeld: tijd breekt de tijden in zich af.   Zij was degene naar wie elke naam steeds  terug zou komen, kinderen dansten de keerkring  rond haar sokkel- niemand zag de tekening op  deze vloeren- tegels die geen voetstappen verdroegen zonder  aanwijzing van deze heerseres. Men schikte zich,  als anderen. Sprak lof en vleide en aanbad volgens de  regels van haar spel. ‘Tarantula? Ach kom. Ik ben gewoon die ben. En bovendien: wie kan bestaan zonder zijn  dampkring? Ze zijn mijn sterrenstelsels, magische cirkels. Elk kind een parel in mijn kroon.’ Haar oog- topaas, desnoods. Graniet: pupil en iris rood. ‘Maar alles blijft zoals het is: ik ben de Moeder en men  heeft mij lief.’ De deurpost, jaren later. Ook nu geen veiligheid, maar een vergissing in het perspectief, een ander oculair: een fout is zo gemaakt, en dat gebarsten borstbeen: een scheur zo dun als een haar.  -------------------------------- uit: 'De tweede ronde', 2003.  
Het is weer scharreldag voor kruimelduiven. Die hoeven niet weg. Die missen een pootje. Die zwijgen: 'Kijk naar je eige, zeik niet over aankomst en hoe laat.'  Er zal een trein zijn en eruitgetuimel en iemand die wuift en sprongetjes maakt en onverstaanbaar van een reis gaat roepen naar wie daar al jaren staat.
De kookkunst van moeders. De wuivende takken voor het raam. De giechelende busconducteur en zijn pet vol mosterd. De laatste uren van Jacques Rigaut. De ongelezen pagina's in bibliotheken. De nagels van schooljuffrouwen De aberraties van de Nederlandse spelling. Elke speling van het lot. Het taaie van de escargot. De schoenen van de ballerina. Het uitschuiven van glimlachjes. De warmte van het wisselgeld in de hand. Het louter theoretische van ware arbeidsvreugde. De bereidingswijze van perfecte risotto. Zonnegloed in amber. 
Vragen wij vandaag aandacht voor de lucht Zie haar trillen! Kijk hier buigt zij rond de schoorsteen! Hier wordt zij uitgespuugd! Kijk hier raakt zij water! Vliegt zij over een ijsschots! en rent door de huizen! De lucht gaat in het schaap! De lucht gaat in de bever!  Hier verdwijnt lucht in het toetje! Kijk die vla haar vasthouden! Die moet! Die moet in een kind terechtkomen!  En jawel we tellen af! Drie! De lepel wordt geheven! Twee! Het vliegtuig vliegt al aan! Een! De lucht gaat in het kind
Ik droeg nog kleine kleren, en ik lag Lang-uit met moeder in de warme hei, De wolken schoven boven ons voorbij En moeder vroeg wat 'k in de wolken zag.  En ik riep: Scandinavië, en: eenden, Daar gaat een dame, schapen met een herder - De wond'ren werden woord en dreven verder, Maar 'k zag dat moeder met een glimlach weende.  Toen kwam de tijd dat 'k niet naar boven keek, Ofschoon de hemel vol van wolken hing, Ik greep niet naar de vlucht van 't vreemde ding Dat met zijn schaduw langs mijn leven streek.  - Nu ligt mijn jongen naast mij in de heide
Grouwe gebauwen, louwe thee,  holadio, holadié,  word je broer dominee?  Heel gemakkelijk, zo’n dictee.   Jan vermeid het komietee,  holadio, holadié,  en de mijd bleikt heel tevre,  wat gemakkelijk, zo’n dictee.   Heremejee... ik heb een twee.   A-u, o-u, a-u-w,  o-u-w of dubbel ee,  word je broer moet met dt,  wat een smerig rot-dictee.   En ‘t zijn niet alleen dictees  waar ik hier op school voor vrees:  ook elk opstel dat ik schrijf  staat van rooie strepen stijf.   Streep toch niet zoveel meneer,  anders durven wij niet meer,  worden ons leven lang  zelfs voor brieven schrijven bang.   A-u, o-u, a-u-w,  o-u-w of dubbel ee,  d of t of een dt -  stop ermee! Stop ermee! 
laat vliegen, laat haar vliegen de witte sluier met blauwe kraaltjes naar het luchtruim van mijn geliefde Anatolië  laat gaan, laat zweven naar verre landen met brandend verlangen de geur van tijm, de geur van mint de wilde rozen van het Taurus-gebergte  omhul mijn witte sluier met blauwe kraaltjes met de sfeer die je meebrengt uit Ephese geladen met geest en gevoelens van oude culturen  omhels mijn lijf verschrompeld tot vogelverschrikker geef het leven en ziel laat het meeademen op de drempel van mijn huis met rode dakpannen en de klokgevel, mijn huis in Amsterdam.
Donkerblauw: een Frans pakje Gauloises. Lichtblauw: een Nederlands pakje Gauloises.  De Franse Gauloise is losser gestopt, maar pittiger dan de Nederlandse.  Trek een Franse Gauloise uit een pakje en je leest meteen: Gauloise.  Trek een Nederlandse Gauloise uit een pakje. even wachten tot onderaan.  Gauloise staat op iedere sigaret, Gauloises op de beide pakjes.   Parijs/Amsterdam - januari 1965
De zomer kan me gestolen worden. Fris groen verschrompelt zinderend tot as. Mijn vader die vurig gelooft Dat God zijn goudreinetten stooft In zonlicht van miljarden jaren oud. De larf vreet zich tot worm des verderfs, Begeerlijk vruchtvlees roest tot op het bot, Het klokhuis wordt een tongewelf van smet. De ledigheid van liggen in het gras, De zonnebrand van Onans stuifmeel, Verkleeft tot donorgift op het gewas. Op blote voeten zijn de sintels scherp, De boetedoening is geen vorm van straf Een legpuzzel van woede stroomt de helling af.
Over: On the Origin of Species - Charles Darwin  Kennis van diersoorten Weet van ontwikkeling Over de wereld In jaren vergaard  Neen, 't was waarachtig geen Zevenmaandskindje Dat ten gevolge daarvan Werd gebaard
Een vlaggenmast houdt vlaggen vast. Een windvlaag vindt dat ongepast.  Maar als de vlag gestreken wordt, is er geen windvlaag meer die mort.  Dan wappert fier en vrij de wind: er is geen vlag die hem nog bindt.
In dit land is zo veel vochte lucht die angstige gebouwen plat op de grond drukt, zelfs in de stad. Zo weinig ruimte dat bedilzucht de mond vult met dikke tong. Diensten herkauwen een taaie norm van vormgeving en voorschrift alsof een aardbeving elke maandag verstoort. Huizen worden tot woningen omgetekend in broodpudding opgediend na de maaltijd. Neemt iemand over bouwen het woord -  de prijs is uitgerekend de luchtigheid uitgekiend tot het pannenbier aan toe. Men trommelt op papier ongehinderd een taptoe van wooneenheden bij elkaar onder het zuidelijk excuus van patio en kasba's. Onverminderd walst infrastructuur ondertussen  elk uur elke meter op orde, kantoren huizen zwaar en huizen kantoren, lag dit land niet plompverloren plat, het zou diep gebukt gaan onder gezwoeg  van eensgezinswoningen, gevulde eenrichtingsborden amechtige eenvormigheid die deze zelfgenoegzaamheid wasemt.
in deze kleine gondel vol gedrochten boven de omgespitte dierentuin hangen op zoek naar het vogelbekdier dat spartelend zijn aquarium ontglipt.  je had je eigenlijk een gedicht voorgesteld met herinneringen aan de bronx aan de caribische zee aan een creoolse uit de antillen: aan joséphine of aan napoleon daardoor - op elba had je willen naslaan wat er daar al niet als een gedicht voorstelbaar was geweest.  men gondelt door een dierentuin bungelt in persoon voor koala’s die zich graag op de foto laten knuffelen met dodelijk gevaar voor eigen ribben.  nu de varaan roerloos en aaibaar gaapt ontbreekt hij niet naast dekstoel & sloep terwijl uit de deur naar de brug kleine blauwe pinguïns tevoorschijn komen het schip sonoor trilt de zeewind lauw als de nacht is en heel vele lichtjes van dobberende vissersboten voortekens waren die er op wezen dat je al bijna oog in oog ligt met een kameel naast je opgepropt die met de kop tegen het zachte linnen van je kooi op de ganymedes van zijn lange reis door het zand uitrust.
Behalve een engel valt alles wat men omhoogwerpt weer op de grond  weer op de grond valt alles wat men omhoogwerpt behalve een engel 
Jij en ik, dat is twee Plus dit. Dat is drie. Dat is vragen Om ruzie, men komt er niet uit. Wij zitten perplex in elkaar. Wij maken hetzelfde misbaar. Jij en ik dat is een.  Jij bent schatrijk geboren En kocht mij met gemak. Dat zet ik je betaald Op deze rekening. Ik ben geen slapend geld Vandaag, ik handel in ons.  Ik werk mij in het zweet Van jou, ik bid en vloek mij Uit de naad van ons, Ik maak je winst op de markt. Jij bent wat ik hier tel, Mijn tol, mijn kapitaal.  Ik viel jou in de schoot Van goud, ik woeker met wissels Van ons en koop je terug Nu ik ons doorverkoop Aan vreemden, de truc is gelukt. Wij staan op hetzelfde biljet.
Een warme dag wordt aan het einde rood. Vrolijke stem: geestdriftige merel. Ik wou dood en ik kreeg hem.  Drie eitjes in het nest bij de beek. Hoe kleiner wij, hoe groter de zomer.
Wij zijn het die je hier ziet rijden door het midden van augustus vakantiefolders in en uit. De zomer bloeit, een dorpsidylle schapen in de luwte van de tijd.  Tot plotseling de auto stilvalt links op de foto van dit feit. De zon krast diep in de vallei. Wat in de jaren is versteend hangt boven ons als zware lucht.  We lopen naar het volgende gehucht. De weg voert langs een ansichtkaart. We zien een stipt vervallen huis een meer, een horizon maar niet gemeend eerder terloops, buiten bedrijf.  Twee zwoegende figuren in het landschap uitgezet. Straks, in dat derderangs pension waar wij weer andere poses imiteren brengen wij elkaar dit uur in rekening.
1. Spreek in zinnen die een mens verstaan  2. Versnijd je leven tot op de draad  3. Klop nogmaals aan bij de openstaande deur  4. Maak het publiek tot je kunst
Met leven toegerust voor beiden, liep ik vannacht de gangen in, die naar u leiden. Het ondergronds geburchte droeg een stilte, die met tegenzin mijn tred verdroeg.  De muren stonden als verzadigd van ruige schimmel; lucht en licht, voorgoed beschadigd, beten mij uit; de wil alleen bij u te zijn in 't jongst gericht, hield mij ter been.  Het labyrinth verliep in schroeven van eender, blinder cirkeling. U ten behoeve? Ik weet niet meer hoe lang ik ging. Hoe brachten zij, die u begroeven, zover een ding?  Totdat mijn voeten op u stuitten: uit een volslagen duisternis zag ik uw ogen opensplijten; uw handen, die ik niet kon tillen, voelde ik langs het leven strelen, dat in mij sloeg; uw mond, in dood verholen, vroeg.  Een taal waarvoor geen teken is in dit heelal, verstond ik voor de laatste maal. Maar had geen adem meer genoeg
het kind was binnen de ramen een volle dag bevroren verlokken vielen wezenloos van een grauw palet toen de dag gerimpeld werd  kwam het kind buiten en huilde omdat er geen sneeuw meer lag
had hij de wil om zijn leven te sturen een rondtrekkend oeuvre zou hij dan zijn beschadigd wellicht door geestdrift of wijn maar in de kracht van een keihard verduren  zijn pad zou voeren langs hetere vuren dan zwiepte hij klakkend vanaf een schrijn een middelomgorde striemende lijn opdat zij niet in hun speeksel verzuren  Hexerex handhaaft nu eenmaal de wet zo is het gebruik bij heksen sinds tijden als een soort koning bepaalt hij hun tred 
Hoe zij recht staat; dat ik zie hoe zij dit doet door zo te staan zoals zij gewoon is: haar voeten iets uit elkaar, haar armen  neerhangend, haar kin iets omhoog; zo snel denkend, dat haar stem eerst liever wacht of het de moeite loont om het te zeggen. Juist zij is het  die afkomstig is uit zichzelf. Al wie haar nadering heeft herkend, al wie haar stem heeft doordroomd: die zal zich nooit kunnen vergeten.  Hoe onmooi is haar schoonheid. En hoe welluidend op haar handpalm alles zal kunnen verstuiven tot het nooit heeft willen bestaan.
Mijn nacht is breekbaar als een kolibrievlinder  vreemde stappen naast mijn bed laarzen groot als wolkenkrabbers  't bliksemt en knalt en ik sta weer op straat - klein - alleen  Ik ren naar het slagveld om een gedicht te schrijven  graaf geen kuil voor gevallen woorden  ik laat de bomen stapelverliefd ruisen  de bergen elkaar opnieuw ontmoeten  en om geen kind te zijn dat nooit meer slapen kan  geef ik landen voeten om het geluk met ons te delen  Voor vrede plant ik een stokroos een echte  met kaarsrechte rug 
daar is geen droog, peilloos lichaam  sommigen spartelen, als landmensen of kleven de kanten aan ze zijn hiervoor het onderhouden  om aan kleding ruimte te meten en ontwateren al aan de overzij hun onderhuid  een opzwelling vormt hun afweer, men lijkt niet voorbij te willen gaan  anderen hernemen hun natuurlijke ademhaling met kracht de lucht uit zij sluiten de zinnen  volharden de grondslag, liggen fanatiek toegeeflijk orde brengend als een rad  hun huid glanst vruchtig men lijkt voorbij te willen gaan tot het altijd blauwe ritueel. 
Het gaat niet ja het gaat wel maar het kan niet ja het kan wel maar het mag niet ja het mag wel maar men heeft hier niet het recht men is degene die hier staat en die dit zegt.  Het plakt zo nee het plakt niet maar het schuift zo nee het schuift niet maar het zakt misschien wel weg en wie zakt mee. En zelfs niet even gaat het want men weet hoe even werkt in levens nee? 
Men moet zijn zomers nog tellen, zijn vonnis nog vellen, men moet zijn winter nog sneeuwen   men moet nog boodschappen doen voor het donker de weg vraagt, zwarte kaarsen voor in de kelder   men moet de zonen nog moed inspreken, de dochters een harnas aanmeten, ijswater koken leren   men moet de fotograaf nog de bloedplas wijzen zijn huis ontwennen, zijn inktlint vernieuwen   men moet nog een kuil graven voor een vlinder het ogenblik ruilen voor zijn vaders horloge  
Ze kijken elkaar aan. 'Jij hield van mij.' 'Nee, jij hield van mij.' 'Nee, jij van mij.' 'O nee, jij van mij!'  'Maar ik heb jou in de steek gelaten.' 'Nee, ik heb jou in de steek gelaten.' 'Nee, nee, ik jou.' 'O nee, ik jou!'  Ze slaan hun ogen neer.  'Jij bent vast heel verdrietig nu.' 'Nee, jij bent vast heel verdrietig nu.'  Ze fluisteren.  'Ontken het maar niet.' 'Ontken jij het maar niet.'
Te veel gevechten heb ik gezien, te veel gejank van vrijers gehoord, ik ben altijd te ver gereisd.  Een kijkdoos heeft mijn oog vervangen, Een bromtol mijn oor.  Te veel modder, te veel krengen er in. Te veel vreugde.  Ik verberg mij nu tussen de minnaars, die bedelaars. 
Van steenkoollaag tot laag, langs schommelende kabels van het bijna niet meer weten, klim je langzaam door de jarenlange schacht  die van de oorsprong naar het hoegenaamde einde leidt, uit ingestorte tunnels en kanalen, langs de breuklijn van het allerlaatste licht omhoog,  bereikt ineengevouwen als een kreeft uiteindelijk de rand van het verlaten territorium en valt en valt opnieuw om steeds opnieuw te vallen.
We waren op tijd voor de intocht. Muziek droeg de stoet en we hoorden wat muziek doet met een nauwe straat en een hart dat te ruim zit - Acht  droegen zijn beeld op een baar. Dat het de kunst is goed te dragen, een ritme te vinden samen balans te bewaren zagen we daar; het moet een soort wiegen zijn dat de angst voor het laatste  verdrijft. in beweging blijven desnoods pas op de plaats.  [Geschreven in Callosa D'en Sarriá, tijdens de Semana Santa]
De huizen houden zich op hoge krukken meer dood dan levend overeind. De warmte der laatste kamers klampt zich vast aan kliffen, de morsigheid van hun geheimenissen wordt de voorbijgangers ten hoon getoond. Hulp zoekend zwerft de vuilnis door de straten.
De arend zweeft en broedt mijn beboste duinen vol ik hang met zand en zomp en gras en dor getak en jonge scheut in hem dit is de zon tussen de aarde en de ijlte breek baan, trillende wereld van libellenvleugels ruisende onbeweeglijkheid boven prille netelkoppen, breek baan in mij die in dit landschap zit in dit doorzichtig nest van arendsdons en broei mij uit tot uw tijdeloze heerlijkheid een roerloze adem van aarde.
Lok haar weg van het spooktoneel in de schemer van de coulissen. Schemer wat is dat? Schemer. Heeft mama mij nooit verteld. Draag haar op schouders naar de verte. Verte? Dat had papa wel eens kunnen zeggen.  Spring haar los, touw. Draai bogen om haar diepe tonen. Meng haar lievelingsroze door de schemer.
Het was zo'n ochtend dat de wereld wel een warboel leek, waarin er om mij heen  zo veel rumoer te horen was, dat geen geluid erbovenuit kwam. Elke tel  vermoedde ik een opstand of een rel, maar nergens zag ik mensen, iedereen stond binnenshuis te kletsen of alleen te staren naar een televisiespel.  En ik? Ik liep alleen wat in het rond en keek zo nu en dan naar boven, waar de wolken in oneindig zonlicht dreven.  Ik zag hun levensloop vanaf de grond, precies hoe zij zich vormden en elkaar omarmden, maar daardoor hetzelfde bleven.
kom over tien jaar terug de druiven hangen te rijpen boven ons hoofd en een griek schenkt de nieuwe wijn zijn zoon stierf voor vrijheid kom over tien jaar terug de troebelste wijn wordt helder in veel kortere tijd  het gaat om gewone dingen om schoenen en een dak voor je kind dan komen ook de poëten met wijn die steeds sterker wordt 
Zo kom je ertoe je af te vragen  wat kost de kraai boven het bietenveld  wat is de trage fietser waard  die nadert op de polderweg  tussen de laagstam appelbomen.   Zo kom je ertoe te denken over  de prijs van zijn bril, zijn schoenen,  het ruiten hemd, korting en koersen  waarvan hij wie weet wakker ligt.   Zo kom je ertoe te raden naar  de premies die hij moet betalen  tegen blik- en waterschade.   Zo zou je je het hoofd nog breken  over het tarief van zijn zes dragers.  
Ooit een engel ontmoet haar al eerder gezien achteraf in andere blotevoetenmaat Maar steeds als zodanig herkenbaar  Haar glimlach vraagt om een lasbril haar beloften zijn van een zoetheid die het glazuur van je tanden slijt altijd gevleugeld en met een altijd vlammend zwaard tussen ons in  Komt me nog meer vertellen hemelse nakomelingen voorspellen maar (wat ze achter haar rug  houdt) geloven durf ik het niet Dan vallen alle kruiswegstaties om dan stijgt ze terneergeslagen weer op fietst langzaam en eenzaam naar het paradijs terug Toch blijft in mijn koelkast onbedorven het eeuwig licht bewaard.  
De ganse stad zwicht in mijn vuist en om de hemel niet te schenden moet ik mij fluist'rend tot u wenden in woorden hondervoud gekuist  Wij zweven in de kleurenwand van berstensmooi zeepbelgedroom Ik manoeuvreer - en gij laat loom alle verantwoording aan kant  Wanneer wij op een klip vergaan zal ik u trouweloos verlaten Ik kan uw liefde niet bestaan  en derailleer in eigen baan zodra daar weerkeren de straten, mijn pauperhart, mijn schoenzoolgaten
Zoals het is: zo, zo wil het gezegd zijn. U begrijpt: dat het niet anders is. Dat zou een ondraaglijke schande zijn die bovendien  elke noodzaak ontbeert. We laden onze zinnen, leggen aan. gaan in mogelijk genot ten onder.  Op afstand, zo is beschikt,
Op school stonden ze op het bord geschreven. Het werkwoord hebben en het werkwoord zijn; Hiermee was tijd, was eeuwigheid gegeven, De ene werklijkheid, de andre schijn.   Hebben is niets. Is oorlog. Is niet leven. Is van de wereld en haar goden zijn. Zijn is, boven die dingen uitgeheven, Vervuld worden van goddelijke pijn.   Hebben is hard. Is lichaam. Is twee borsten. Is naar de aarde hongeren en dorsten. Is enkel zinnen, enkel botte plicht.   Zijn is de ziel, is luisteren, is wijken, Is kind worden en naar de sterren kijken, En daarheen langzaam worden opgelicht. 
Wie maakte buurman's duiven dood? De lucht trilt na bij deze vraag. Ik weet van niets, hoewel ik graag de dieren naar de hel verwenste.  Het schijnt dat er een ziekte was, misschien een virus in het voer... De man zit bij zijn prijzenkast en mijmert bij de klok en ringen: de dood ligt altijd op de loer.  Soms sloft hij naar het lege hok, het lopen gaat voortdurend slechter, hij noemt de namen, onderwijl, bepeinzend hoe ze binnenkwamen.  Bij volle maan is het sindsdien, dat hij de slaap niet meer kan vatten.
Je kunt in de wei uit een melkweg van wit  één takje fluitekruid plukken om thuis  in een vaasje te zetten en van dat takje  één twijgje afbreken en daarvan één  steeltje en daarvan één bloempje  en van dat bloempje één pointe  van het godganse pointillisme.  Nee, dat kun je niet. 
Hoor je het ruisen van de vroege cyclamen het klapperen van de vleugels van de vliegen het vallen van de overrijpe pruimen in het gras het zingen van de wind?  ruik je de geur van natte hagen in de doolhof de geur van neergeregend stof het kruidige basilicum, de selderij het luie parfum van lavendel?  voel je de champagneblaadjes van de rozen de stekels in je vingers, de druppels over je rug voel je de beweging in de lucht het ruwe hout van de hekken?  proef je in de tuin der zintuigen mijn huid proef je mijn lippen, mijn handen op je lichaam het fluweel van vlindervleugels op je tong de stroeve rode peren en rabarber, de modder, het graniet?  zie je mij, zie je de fontein en het kasteel? het wildebloemenveld en alles wat er is? zie je jou en mij, en met je hoofd ver achterover: de takken van de pruimenbomen tegen de blauwe lucht?
Met opgetrokken schouders, toegeknepen ogen,  Haast dravend en vaak hakend in de mat, Lelijk en onbeholpen aan zusters arm gebogen, Gaat elke week de idioot naar 't bad.  De damp die van het warme water slaat  Maakt hem geruster : witte stoom…  En bij elk kledingstuk, dat van hem afgaat,  Bevangt hem meer en meer een oud vertrouwde droom.  De zuster laat hem in het water glijden,  Hij vouwt zijn dunne armen op zijn borst,  Hij zucht, als bij het lessen van zijn eerste dorst  En om zijn mond gloort langzaam aan een groot verblijden.  Zijn zorgelijk gezicht is leeg en mooi geworden,  Zijn dunne voeten staan rechtop als bleke bloemen,  Zijn lange, bleke benen, die reeds licht verdorden  Komen als berkenstammen door het groen opdoemen.  Hij is in dit groen water nog als ongeboren,  Hij weet nog niet, dat sommige vruchten nimmer rijpen,  Hij heeft de wijsheid van het lichaam niet verloren  En hoeft de dingen van de geest niet te begrijpen.  En elke keer, dat hij uit 't bad gehaald wordt,  En stevig met een handdoek drooggewreven  En in zijn stijve, harde kleren wordt gesjord  Stribbelt hij tegen en dan huilt hij even.  En elke week wordt hij opnieuw geboren  En wreed gescheiden van het veilig water-leven,  En elke week is hem het lot beschoren  Opnieuw een bange idioot te zijn gebleven.
Er moet wel iets zijn gebeurd      al weet ik nog altijd niet wat;      ze hadden een enig kind      en ik heb het lief gehad.       Maar het ging, als het meermaal gaat,      en waarover je nauw'lijks kunt praten;      kortom, ik heb haar gemeen,      naar de roddelaars zeiden, verlaten.       Soms heb ik nog bij gerucht      en te hooi en te gras iets vernomen      tot vanmorgen het pijnlijk bericht      met de donkere rand is gekomen.       En steeds denk ik weer aan de zin,      die ze, dacht ik, profaan had geschreven:      'Jij gaat nu de vrijheid in      en ik kan bij die vrijheid niet leven.'
Eén ogenblik verstrooid en ik sloot De vingers van mijn kind tussen de deur En stijl, haar adem Stokte, ze wrong haar hele wezen Als een foetus tegen Het brandend feit van haar pijn. Ik wenste dat ik in duizend stukken Openbarstte en verspreid werd Tussen de dode, flikkerende sterren. Haar schreeuw brak open, Ze klemde zich aan mij vast En het vreselijk besef drong in mij Hoe wij lichtjaren verwijderd waren Van wederzijdse hulp en troost. Voor haar Schonk ik zaad in de schoot van haar moeder, Cellen groeiden tot een wezen en niets Brengt haar in mij terug, ook niet In de moeder hoewel ze haar droeg, Leven gaf en snikte bij de scheiding. Niets kan ondanks al mijn afgunst Ons ooit herenigen. Zij, ik, moeder, zuster Wonen nu gespreid Tussen dode, flikkerende sterren: Daar zweven wij, in honderdduizend stukken. 
Is dit nu de werkelijkheid, deze stilte van uitgewerkt hout in een uitgewoond huis dat zoals geblakerd vaatwerk in vitrines een zaak van gewicht is, door onze voorouders gemaakt? Of dit: men leefde gebogen over akkers en houtvuren, verloor de kiezen jong, de kinderen jong, geleund op gereedschap met stelen loerde men met van tandpijn scheefgetrokken smoelen naar alles wat anders was (reizigers, mooie vrouwen). Soms werd een hooivork in het onrustbarende gestoken. Men rook niet lekker, men was in het algemeen in geen enkel opzicht leuker, men sloofde wat af, er werd in god en honderdduizend gedetailleerde zonden geloofd, men slachtte varkens om te eten en vreemden omwille van de rust in het hoofd?
Toen de fazanten aangeschoten werden juichten zij en vielen  en de hoge hemel erfde van hun bloed de schijn en de plassen waar zij spartelden kregen rimpels van de pijn.
'In het midden van mijn leven,' zei de koning, 'ga ik te paard naar de hel.'  Sire, mij is dit niet gegeven. Ik hoor ze allang, die nachtelijke bel, ik proefde vele soorten honing, ik heb te snel in teveel vel gebeten en onderweg ben ik de hel vergeten.
Er is een vos aan mij verloren, iemand ben ik die met woorden handelt, in komma's doet een punt aanprijst als was het Brussels kant, handenarbeid.  Is het sluw of argeloos een woord te wegen in plaats van meel? Ik bestuif mij anders en gebruik het meel van anderen.  Ik loop door tarwe en voel mij aan de akkers vreemd verwant, bereken winst in de hoeveelheid klaproosblad.  Ik wil een zwerver blijven in mijn taal, het zien zal ik beschrijven en voor dat werk wil ik te eten krijgen.
Het afstoten van het overbodige, bespreken van het aanwezige, aan het mislukte zo min mogelijk
Waar heeft ze dit geleerd, zo licht te ademen, lippen gesloten, ogen dicht? Elk vleugje lucht van buiten beurt van binnen haast onmerkbaar buik en borsten even op. Wat komt en gaat verenigt zich in regelmaat.  Waar heeft ze dit geleerd, zo vredig mee te deinen op een zuchtje wind? Wie heeft haar wijsgemaakt dat leven zo eenvoudig is? Ze ligt erbij als hoorde ze muziek. Rust maakt geen haast, geeft enkel wat zij neemt.  Waar heeft ze dit geleerd, zo stil haar lijf alleen te laten op een bed? Een wimper trilt, een hart tikt in haar slaap. Dit is nu alles wat ze is, tot een bloot feit teruggebracht, zolang het duurt van wat ze heeft geleerd bevrijd. 
ik stond bij zijn buro vol statussen te sterven bijna van verdriet  zijn pen schreef automaties: 'valium drie keer per dag'  meer niet
Ik ken de woorden alleen van horen zeggen. Zij zijn mij verwant als de neven in Finland die brede schouders hebben, kalme ogen, waarin geruisloos bomen groeien, sleden rijden.  Ik denk aan hen in brieven vol rivieren, wit hout stroomafwaarts, vol van sneeuw en liefde. Omdat zij eenzaam zijn en onbereikbaar als woorden.
Als knaap was Karel bij de welpen.     In 't honk zei de akela: 'Kleine krullenkop!'     Hij ruimde altijd al zijn rommel op     en thuis ging hij dan ook nog moeder helpen.      Zo groeit men op tot een rechtschapen man     en wordt getrouwd door een gespierde Lien.     Zij was niet helemaal zijn smaak misschien,     maar och, er kwamen zeven kinders van.      Des zondags liep hij met de kerkenzak.     Des maandags liep hij met de aktetas     en meende lang dat dit het leven was.     Pas na zijn veertigste werd hij wat zwak.      Hij dacht: Ik ben altijd zo goed geweest,     een stille man met stille visgraatpakken.     De braafheid zit op mijn gezicht gebakken,     maar diep vanbinnen voel ik me een beest.      Ik wil eens rumba dansen op mijn hoed     of onze dienstmaagd vatten om de leest.     Haar kussen, ja, dat wil het beest     en alles doen wat men dan doet.      En uit de kerkenzak wilde hij jatten     om het met sloeries te verbrassen     en lekker nooit meer op de kinders passen,     ze laten staan met ongeveegde gatten.      Maar, och, ook daar kon Gods constructie tegen.     Hij wiep het beest in Karel plichten voor.     Lien moest naar bed met een ontstoken oor     en moe had van de week geen AOW gekregen...      En Keesje had weer uit zijn neus gebloed.     'O, Karel, ga eens gauw de huur betalen.'     Hij wou wel slecht maar kon het niet meer halen.     't Was gauw te laat. Hij bleef voor eeuwig goed.      Maar op zijn sterfbed heeft hij nog gezeid:     'Ik was een beest, Lien. Maar ik had geen tijd.'
Zij bijt haar jongen niet dood, als de wereld ze aan wil raken. Zij geeft ze als talenten uit om winst te maken: rijkdom, roem, kroost - krenten in de korst van haar liefde.  Nee, zij bijt ze niet dood, maar knibbelt en kaagt aan hun adem, snibt in hun taal, roert haar tong in de heimelijkheid tussen hun lakens. Zij hokt in hun wil, een instinct, zij kunnen het nest niet verlaten,  bouwen hun huizen rondom het hare, een blinde cirkel, een bloedsomloop van reizen, schrijven en baren, van zich vervolmaken tegen haar dood.
Veel is vergeten, veel herinnerd, veel veranderd, omwille van de goede vrede in het malende hoofd, dat woedend wint wat het lichaam verliest: snelheid en onkunde.  Noem het roes, noem het nevel. Woorden komen later.  Omheen de verzamelde zintuigen watten, wolken, iets beschermend verpakkingsmateriaal, want ze zijn scherper geslepen dan ooit.  Van vreemde stof alles. Ontstof. Straalt en gloeit.  Geuren bijten zich vast in vliezen en in klieren, ziektekieman die blijven, om af en toe onverhoeds.  Er was het hoofd, ook nog was er lichaam.
Je trekt de deken opzij zodat ik naast je kan liggen en jou iets kan vertellen over uiterwaarden  en die brug over de Waal waar ik overheen ging met de trein. En dat rivieren mij altijd doen denken aan andere rivieren in de verte  en boten in de mist aan andere boten nog verder weg in de mist. Je lichaam warmer toen ik zei dat dit alles me herinnert  aan het noordelijk landschap in de winter waarmee ik verbonden was, polders, oneindigheid omdat achter die dingen de zee is. Ik wil altijd terug naar zee,  water fluisterde ik tegen je schouders en je mond gaf aan dat ik ook zwijgen mocht. Het raam en het weidse uitzicht waren groot genoeg voor verdronken woorden.
Zo’n rug, in heel de torsie alles op zijn plaats, wervel na wervel, in het hoogste licht zo’n kont, bijna blank marsepein, de heupen welvend onder het middel een welig paar. Een moeder    van haar leven nooit iets vond over haar  bitterschone achterkant. (Hoe ze versteld    van schaamte stond: of je haar eigen beeld   had uitgetekend aan de wand.) Een vader dan  die van zijn leven nooit dit zag: de kuiltjes ieder   op hun plek, de lijn van het ene langs het andere  been in krijt, hoe het verdwijnt de schaduw in,  dat donker daar, de diepte waar het om begon.
De mannetjes die hier wat werken doen alles maar op hun gemak, ze harken de paden en perken en scheren de sierheesters strak.  Ze weten van elk van de zerken het nummer, de rij en het vak; ze zouden het zeker bemerken wanneer er een dode ontbrak.  Dat zal ook wel nooit meer gebeuren. De mannetjes kennen hun plicht, het hek met de ijzeren deuren gaat tegen de schemering dicht.  Waarover de treurwilgen treuren, wie, wie die er wakker van ligt?
Dood. Besta jij eigenlijk wel?  Ik daag je uit, 't is maar dat je het weet, ik ken geen angst.  Jou vrees ik niet, dood.  De hemelkoepel, de sterren, hun flonkering ze hebben het me verteld.  Ik geloof in onsterfelijkheid.  Negen kinderen met negen diploma's.  Zoals mijn moeder rotsvast dáárin geloofde, zo geloof ik in de onsterfelijkheid.
Zoals er eerst een onbekend geluidje start zonder dat je schrikt, zo wil ik dat je reageert en poëzie klinkt. Het verzetten van een stoel, hanengekraai, blurpen van een onvermoede afvoer, de kuch van een ziek kind naast je op een bank. Ook als het stormt versnelt, verhevigt de wind. Van jou verlang ik het omdat ik je het dichtst in mij voel wanneer ik net kan doen alsof.
Wat is dat voor muziek?   O, dat zijn buitenlanders. Vietnamese bootvluchtelingen.  Vader collaboreerde met de Amerikanen. Nu rookt hij  waterpijp in een rijtjeshuis, begiet plantjes  in de achtertuin, de godganse dag in zijn pyjama.   Wie had kunnen voorzien dat de Amerikanen  uitgerekend déze oorlog zouden verliezen?   De Iraniër op de hoek leert zijn  vierjarige dochter schaken. Volgens hem  is zij een wonderkind. De Iraniër, brildragend, is klein  en eigenwijs. Zijn vrouw wil al jaren van hem scheiden.   Daarnaast een oud-militair getrouwd met een alcoholiste:  beiden zijn niet opgewassen tegen het burgerbestaan.  Soms, in woede, ledigt hij haar flessen  in de gootsteen.   Tot slot, een jongen, alleen op zijn kamer,  jazzplaten draaiend. 
Dat destijds in de oudheid niet alleen de wetenschappelijke geschriften, maar ook, ja, in de eerste plaats Homerus, Sofocles, de grote dichters geïllustreerd werden gepubliceerd,
Schilders schilderen wanneer zij 't kunnen         't engelgezicht van wie zij beminnen         maar ik die niet schilder         wat moet ik beginnen          In lied in muziek klinken tonen van liefde         die 't luisterend oor van beminden bekoren         maar ik die niet speel         kan mij niet laten horen          Anderen zijn er die fijn kunnen spreken         en schalks en levendig wat zij bedoelen         kunnen vertellen         ik kan 't alleen voelen          Want mij werd tot nu toe het lot slechts beschoren
Dit is de kampioen: zijn hand zwaait achteloos naar achteren, zijn schoen bijt in de sintelbaan.  Ziehier: de nieuwe kampioen, hij sleept zich voort, zoals dat hoort, een hand drukt in de zij.  Maar kijk dan toch hoe lang is nog de baan die hij moet ondergaan, wat goud terwille.  Zijn wangen trillen als gelei, zijn botten branden in 't donker, hij voelt dat hij moet braken.  De kreten die de mensenrijen slaken sterven zoals vliegen; en in zonlicht gaat hij onder.
Niets te maken met wie ik tien jaar  geleden was, ik heb me nu. 'Toen, toen', sinds die tijd ben ik mijzelf zoveel een ander dat ik misschien leef voor Judith. Ja.  Een dichter die gekkenhuizen kent, de bajes, handboeien, isoleer; ik lijk wel een verdoemde dichter. Had een vak geleerd. 'Had, had', sinds die tijd is mijzelf zoveel een ander.  Het dorre gras, de enige bloem in het veld is donker met rode randen, als een uitgehuild oog, donker als de nacht waarop Judith voor altijd plaatsnam in het 'ik' van mijzelf, donker als de inkt van een vergelijking, terwijl niets met niets valt te vergelijken.  Niets te maken met wie ik tien jaar geleden was, laat het vergelijken, zoek geen metafoor voor een cel waarvan men de deur dichtslaat. En vraag ook nooit hoe het kan dat IK binnen zit. Want het zij zo, en het is zo, en zo is het. Ja.
Daar staan 'n man in die son  langs die blou water van 'n dam.  So eenvoudig het dit begin,  net so skryf ek dit hier neer.   Dit is in 'n suidelike land  en voor die seisoen begin.  Die man hou in die wind  sy hoed vas met één hand.   Die ander hand is gelig, miskien  'n gebaar om my te groet.  Wie anders kan hy bedoel?  Daar is niemand anders te sien   op die verlate terras  halfpad teen die helling  van die berg met 'n rusplek  wat nuut lyk maar waarvan die verf   reeds afdop. Daar staan stoele  onder verbleikte seil. 'n Wipplank,  twee swaaie. Die valwind  is koel en maak ringe wit   skuim in die water ver onder.  Ek vra vir die man: ‘Is u van hier?’  soos wat mens met 'n vreemde  sou praat. Hy knik en bly tuur   nog 'n tyd na die water voordat  hy sy hand weer lig in 'n groet,  en bedaard na die dorp toe  die afdraend vat.   'n Boerse man van omtrent  vyftig jaar. Vir 'n wyle  bly hy in my kop voortbestaan  as ek ook met die pad langs loop   maar na die ander kant  toe, na waar ek tuisgaan.  Dan raak hy weg, voorlopig,  onder landskappe, tale en slaap.  ---------------------------------------------------------  Dit eerste gedicht uit ‘Die studam’,  een vertaling naar het Afrikaans  van de elfdelige cyclus ‘De stuwdam’  van Willem van Toorn verscheen in Tirade 428, 
Vergeet je wel eens je vaders klok op te winden? ja, ik vergeet wel eens mijn vaders tijd te te vergeten  draag je wel eens een strohoed een ooglap een vadermoorder? nee, ik draag een gedicht op, een zomer van bladgoud  schrijf je wel eens de laatste lippen om te verwoorden? ja, ik ontcijfer een kus van bemodderde rozen  loop je wel eens door gras dat nodig gemaaid moet? nee, ik sta stil in gras dat niemand gezaaid heeft -
tekst voor een ballet   Vreemd aan de ander in war doorelkander  danst om de rozen die raadselen zijn.  Wars is de wijn op de bodem der kelken,  groene festoenen zij moeten verwelken:  danst door de doolhof van lachen en pijn.  Naderen, kruiselings wisselen, keren;  tegen verlangen kan géén zich verweren:  vraagt het de rozen die raadselen zijn.  Dansen is dolen, is derven en zwerven,  aarzelend verkiezen en rakelings verliezen,  handen in handen staan bij het refrein;  zingen en springen, de tranen verdringen:  danst om de rozen die raadselen zijn.
Er wordt weer heel wat prachtigs mee naar huis genomen: een asbak waar een wulpse Lorelei op prijkt, een blikken Eiffeltoren die van koper lijkt, een echte imitatiezijdensjaal uit Rome,  Manneke Pis in zakformaat dat ook kan plassen, een heilige uit Benidorm (made in Taiwan) van plastic en waarvan het lichtje branden kan en stapels leuk bedrukte T-shirts, petjes, tassen.  Om maar te zwijgen over ziektes en de rest... Wat dacht u van de Afrikaanse varkenspest?
De piramide is zo ongeveer Het logo van de goedgelovigheid 'Met een in 't klein zijn onze kwalen te genezen!'  Ook is nog steeds de mening wijd verbreid Dat men er gans de toekomst in kan lezen Men moet dan naar Egypte toe, dat wel  Een scheermes, voorts mag bot als stopverf wezen Maar ligt het even onder een model Dan wordt het weer vlijmscherp hoor, keer op keer!  Ja, piramiden komen goed van pas (En in het Louvre staat er een van glas).
Wat ik dacht is nu een gedachte.  Ik houwde haar vaardig uit de taal (de stukken vlogen er vanaf)  en stelde haar op in een stille zaal. Wordt de onrust mij te machtig  of verdwaal ik in een vreemde stad, dan vlucht ik mijn museum in.  Met de catalogus in de hand vind ik alles prachtig.
Die mond van niet te spreken en die ogen van niet thuis heb ik daarvoor zo'n grote reis gemaakt langs heuvelruggen achterdocht en valkuilen onrust?  had ik je maar liever schim of wolk gelaten blauw-blauw voorgoed vanuit de verte niet telkens elkaar vragend hoe het met ons gaat ik ken geen taal waarin wij moeten praten  ik had een mooi grijs schimmenspel ergens op zolder van je staan tussen een lappenpop een doos vol ongeschreven brieven een snoertje krokodillentranen en gedroogde kindergrieven tenslotte ben ik nog en weer alleen alleen in huis de dubbele tranensnoeren om je hals je mond van niet te spreken - alles vals maar bovenal die ogen van niet thuis.
ik was de linde toegedaan maar eerde ook de beuk en in min was ik met de eiken en 't overspel bracht mij naar de wilgen waar ik mij beknotte toen zij hun kronen streken. maar in nam mij de waardin die achter 't knotveer dranken dreef. zo gul van slok en in haar schenken onbedaarlijk, klonk zij als golfslag van een kribbende rivier en 't sloeg het bijlen van de bomen
Toen zijn woorden zich hadden verdaan tot achteloos gemompel en zinneloze autoritten het spreken niet meer wilde zag je hem toch nog woekeren met oude paragrafen waaruit hij leven perste dicht opeenstaande zinnen stukken van sonaten  zo werkte hij onafgebroken aan zijn terugkeer.
dan wijkt het lange lint van zilver zand voor uitgestoken broodmagere armen sirenen vluchten lijdzaam voor erbarmen geen scherpe rotsen maar een veilig land  na de havenhoofden zwarte kaden verworden zeebenen tot vaste voeten geen lager wal meer of het eeuwig boeten van hun vrouwen door de zee verraden  het onheil komt niet van de woeste vloed maar van het wassend dorp achter de duinen dat tot het rijk van Nereus groeien moet 
maan schuift in haar laatste opus in c in do dus  serenadeboogje in een zwarte plas piano wat ooit forte was 
Op het terras. Verschijnt een hagedis in het gras? En weg! Ze wil niet weten welke soort Iedere vorm van kennis scoort laag vandaag Schaamte voor het verlangen naar anonieme schoonheid een naakte man in de branding  Morgen verlaat ze dit eiland. Wat zij wilden is voorbij. Duinen geven geen antwoord het strand stuift, er staat een grijze zee  Over de boeg van de hoop. Ze vraagt benauwd: hopen waarop? Dat de woorden niet liegen? Minnaars elkaar niet bedriegen? Zelfmoord en dood tot hetzelfde taalspel behoren?  De hoop dat het helder wordt zegt hij Liever filmt ze een sneeuwjacht waarin een man buiten adem voortgaat, duin op duin af. Een hagedis in het gras. Is. Was.
Hemels staan op mijn hand gebogen; ik zing mijn lied - zon en maan draag 'k op mijn ogen, ik sluit ze niet.  Zeën kome' aan mijn voeten breken: zij missen kracht; zwart maakt hij alle hemelstreken, mijn vriend de nacht.  Dieren springen op tot mijn schouder, mijn hoofd blijft stil; ik word niet bleker - enkel ouder mijn trots, mijn wil.  Nooit zal u een leven meer in tel zijn, mijn licht, dat vlucht! -  graan is mijn daad, een bloem mijn welzijn, mijn lot: een vrucht. 
Diep in de put waar haar gebeente ligt, verschijnt hij elke avond als haar slaaf en maakt haar uit elkaar gevallen lichaam gaaf en brengt weer trekken aan op haar gezicht.  Wanneer zij op haar voetstuk zich verheft, kracht, aan zijn spijt ontleend, haar schouders schraagt en hij - van schuld vervulde dwerg - vergeving vraagt voor wat zijn hand haar aangedaan heeft treft  hem van haar stalen mond het snijdend spreken. Hij voelt van zijn geduld de vliezen breken en steekt zijn mes ver in haar trotse rug.  Een held is hij. Hij heeft het kwaad bestreden. Hij legt devoot en met zichzelf tevreden het zware deksel op de put terug.
Ik staar al uren naar mijn lege glas De wereld is vergeven van problemen Ik wou dat daar een oplossing voor was  Ach, waarom zou ik zelf niets ondernemen Bedenk ik wel eens met een zwaar gemoed De wereld is vergeven van problemen  En er is niemand die er iets aan doet Zo diep zijn wij als mens dus al gezonken Bedenk ik wel eens. Met een zwaar gemoed  Besef ik nu hoeveel ik heb gedronken Dan denk ik over goed en over kwaad Zo diep zijn wij als mens dus al gezonken  Ik zeg het hier maar zo waar het op staat Gewoonlijk praat ik vaker over drinken Dan, denk ik, over goed en over kwaad  Het mag in dit verband merkwaardig klinken Gewoonlijk praat ik vaker over drinken Ik staar al uren naar mijn lege glas Ik wou dat daar een oplossing voor was
Dan, langzamerhand dronken wordend van pop, powezie en pils staat hij uit zijn stoel op  zijn tikmasjiene duvelt op de grond; hij weet de rand van de taal bereikt  voorzichtig naar een oude boekenkast schuifelend (soms wordt hij eeuwen stof) negeert hij het dode grijze oog  bij een aantal tijdschriften en bundels blijft hij staan en probeert zijn leven in gestrekte sentimeters te schatten het loont nauwelijks de moeite.
alles is zon en brandt in de verte duizelt het de kolos in het blauw   aan de omstreden einder versteent het woud ontmantelt de boom korjaal met de krijger wordt rotsgraf een volk dat verdwijnt  in de verte valt de kolos in het zand grijnzend in zenit geen schaduw geen schaam meer te zien
Hoe vaak een afscheid zich ook aandiende, nooit dacht je aan geld. Dat je ooit berooid zou sterven was verouderd kleingeld in je zak, je speelde er mee, je kon er niets voor kopen.  Hoe lang heb je al geld? De eerste keer dat je iets kocht, een wonder dat zich bleef herhalen: brood voor beloven, winst bij wisselen, geld voor geruststelling. Iets voor niets.  Ze zeiden: geld kun je niet eten. Toch kwam een dubbeltje er ongeschonden uit. Je slikte kwartjes, guldens, zelfs rijksdaalders en alles bleef glanzen.  Nu heb je altijd geld. Nullen op de bank, vogels en vuurtorens in je broekzak. Beatrix' neus drukt geruststellend tegen je ballen.  Je hebt afscheid, bagage, leeftocht. Je kunt gaan waarheen je wilt, streven naar iets hogers. De brandstof van je angst wordt steeds goedkoper.
Van alle dieren de gelede, de potige, de insecten, de mieren -  heb ik het liefst de vormeloze de weke -  eencellig, oneindig, veelvormig.  Eenvoud in hun liefde die wiskunde lijkt:  delen door twee is gelijk aan voortplanten, is vermenigvuldigen. Zo wil ik ook wel wiskunde. Zo wil ik ook de liefde.
overvloedig het middaglicht een stilstaand geluk van glas schittert in kleine scherven ergens ver weg ligt verdriet te sterven
Wat, in godsnaam, heb je uitgevoerd? Heb je - ten minste - je dag geboekstaafd? Heb je alsnog  geboekstaafd - de volgende dag - de niet geboekstaafde vorige onder vermelding? Ben je tekortgeschoten (in  gebreke gebleven, nalatig geweest, laakbaar) op stuk van plicht, regelmaat, tucht, zelfverachting? Heb je - met  niet aflatende verwerping - in het werk gesteld alles om de beperkingen van milieu, erfelijkheid, voor-  land, noodlot die aan het daglicht traden klemmender naar de mate van je verzuim  en die je mes op de keel zetten in een slop, te overwinnen?
als een stille bruid stapt de witte pauw door het zand witgekoust witgekroond en witgetooid zo ongenaakbaar en trots misplaatst eigenlijk en al met de blik  van ontevreden vrouw in de koele ogen die schichtig bewegen in mijn richting  getroffen denk ik m'n spiegelbeeld van zo lang geleden alleen, ik mis de angst in haar blik als ze rondstapt nog steeds zo wit en wetend dat ik kijk.
niemand wordt hier zacht gewassen, sterker wel ruiken de zusters  is dit het mes nog dit hier is het stoplicht al, de afstap van de illusie  kan een ander nu de hand slaan aan, het heft plakt in eigen hand
Ik was het middelpunt en kwam uitstekend over. Vrienden roemden mijn geslaagde hoofd-hart-combinatie, vrouwen begrepen aan de onhandige wijze waarop ik hun bloemen in een vaas deed dat ik hun man was, er was meeslepende muziek en gespreksstof.  Toen slopen onverwacht mijn ouders langzaam binnen. Onwennig zagen ze die onbekende mensen van tegenwoordig met hun ingewikkeld losse aandachten van niets, dat halfzatte gehang, zelfs mij brachten ze niet onmiddellijk thuis.  Maar ze hadden iets ouds bij zich, nog van opa en oma, dat naar middeleeuwen rook en als je bleef snuiven nog verder: vreemde weiden in, waar zo nu en dan een gestalte opdook, naar iets mepte en achter rotsblokken verdween.  Toen werd het stil, of nee, heerste er zoemen, veraf dreunen en kraken (mijn verjaardag was allang volstrekt gedaan), prachtige kleuren maar diffuus; ook leek het of ergens iets haperde maar wat? Zelfs het water leek niet helemaal te stromen.  En opeens zag je het allemaal wegspoelen, het putje in: partijtje, Talmoed, Bach, gedachtencoördinaten, voorstellingsvermogen. alles ging er aan en 'alles' en niets, 'niets'... Niet langer duurde het, duurde, duurde het maar.
waar ben je nu je gesloten huis  het geschuif aan de andere kant van het laken verraadt? ik sta   buiten, waar ik mij verwar  met een rozenstruik in de regen. het plafond prikt reeds  met blauwe naalden de dageraad in mijn blote rug zoals mijn voeten zoeken  naar je fundamenten. ik wil nog even schuilen, maar gefluister doorbreekt je  huid niet en vingers  vingers blijken te zacht voor je gezicht
Een zee ach zonder water waaraan ik me ontwring als aan een natte rok... is dat al een te zwaar bestaan? Niets is zo waar. Wie draagt me daar die vreselijke vrijheid in? Wat moet ik in dat naakte licht, onzienlijk? Liever blijf ik tierend ten ondergaan.
Ik dacht dat ik mezelf een boek ging geven, maar het werd een plant Ik had geen plaats voor een plant,  want ik had er al veel te lang aan gedacht  Soms word ik 's nachts wakker en kijk ik of mijn buik nog plat is Meestal is het te donker om iets te zien  Dat is niet gek, het is nacht   Meestal is mijn  buik vol  Zo vol als een buik nadat ik cake heb gegeten  Cake, mijn hele verjaardag lang 
Het eerste wat de Nederlander leert is lopen. Daarna fietsen. En dan de fiets verliezen.  Vele keren wachtte mijn fiets niet op mij.  Ze was weg, verdwenen en niet naar huis gegaan.  Is mijn fiets alleen, is ze eenzaam? Aan een andere fiets bond ik haar. Maar nog wachtte zij niet op mij.  In Nederland is mijn fiets mijn fiets niet  en mijn vrouw  niet mijn vrouw.  Soms komt de liefde zonder vrouw  maar in Nederland, komt de vrouw  nooit  zonder fiets.  Fietsen in Nederland zijn als vrouwen. Ze wachten niet.  Met de vrouw op je rug beklim je bergen. Maar ga je naar beneden; neem dan de fiets.
Oorlog voorbij Tanken van de straat de supermarkt weer open In mijn hoofd Sterven de mensen Vallen huizen in elkaar Een diep donker gat Dat daar nog rest Voor mijn ogen Slechts nog tralies Die de bomen Onbereikbaar maken En de lucht In verticale lijnen deelt De gedachte kan niets Voor anderen wellicht Het verleden, voorkomt een toekomst Vol wederzijds verdriet Doch Ongenezen blijf ik achter Oorlog over
altijd komt het moment waarop iemand het zoeken naar overlevenden staakt waarop de storm stilt waarop iemand met schrijven ophoudt om iets anders  te beginnen, zich iets aan te schaffen, voedsel inkt, gereedschap
Een pasgewassen ochtend hangt te drogen aan de hemel. Mijn hand verkent je lichaam als een slang. Er is geen appel te bekennen, geen vijgenblad ligt in de weg.  Maar bij elke aanraking wijk je van me vandaan, je bent een lichaam van mist. Ik wil je bevriezen maar  er is vannacht teveel zomer in mijn slaap  zodat je als regen op me neerklettert, geen vijgenblad om onder te schuilen, geen appel voor de dorst.
Een vrolijke familie de pioenen, van de bollebozen die geen leed verkroppen, volle harten en onnozel, gulzig in de lippen, sierlijk in verliefd gespreide vingers, doende doende in het rond te zoenen.  Zomer wordt het nooit zonder pioenen te bezingen, jou, mij, jullie en ook u, regen die ze schudt, ieder dol en dommer van de lente, terwijl schoenen, paraplu van die overoude droeve dingen bleven
Maak toch o Heer dat de Zeeuwen dit keer tijdens mijn optreden hardop lachen en niet na een stilte van  anderhalf uur verklappen dat zij in een deuk hebben gelegen.  Maak ook o Heer dat zij daadwerkelijk overgaan tot de aanschaf van mijn liedbundels en LP's.  Wij smeken U o Heer anders moeten wij ons hele leven naar zulke uithoeken van het land om in ons onderhoud te voorzien.
uit de ronding van het water brak de lip de hand brak de woordgreep braken beelden.  uit het spoelen uit het vloeien brak een eerste zin zich naar de oppervlakte.
Er is een drijvende wereld tegen het licht in bewegende wezens. Kijk ik naar rechts dan reizen ze mee, de bocht om tot ik naar links daar zijn ze weer. Met mijn ogen maak ik kindertekeningen, herschep mijn erfenis. Verder is er niks. De grote doos met foto's, toestellen, zakken vol met vieze lappen weggegooid. De roze klaproos op de theezeef slechts een plaatje. Eiwitten walsen voor mijn ogen. Alles plastic, alleen mijn grote ronde hoofd is over.  ----------------------- uit: 'Receptie', 2007. 
Bij Zoutkamp was het, aan de Lauwerszee. Een kouwe, grijze dag, die maar niet op wou klaren. Een dooie meeuw dreef triest en morsig op de zilte baren. ’s Nachts, in een kil en kaal pension, was er die ene treitermug. We pakten mooi de eerste trein naar Rotterdam terug……
Ook ik blijf deze dag maar veilig thuis, Want er bestaan modernere manieren Om vrolijk Koninginnedag te vieren: Ik surf naar www punt koningshuis
Wat moet ik op dit eiland met het woord  'woestijn'? Op een zandplaat ligt het  voor de hand maar hier in deze duinpan waarin ik Jesaja lees? Ah, het welig  bloeien van de narcis! Jaloezie steekt  de kop op want ik ben dor land. Hier klinkt  de belofte dat het gloeiende zand  een waterplas wordt en ik veranderen  zal in een bron van inspiratie
Het waren mooie jaren toen de geest woei op bijeenkomsten tijdens andermans kantooruren bij versterkte tot zeer versterkte muziek.  Mooie jaren waarin  de neiging tot speelsheid der werkende klasse onomstotelijk werd vastgesteld.  Maar uit de ledige hemel viel de ontzaggelijke stropdas.
Ja hoor. Je mag meelopen tot het stoplicht, of tot de eerstvolgende tunnel. Tot de derde straat rechts, tot de ingang van het park. Tot bij het ziekenhuis, tot voorbij het ziekenhuis, tot aan mijn huisdeur.  Je mag meelopen tot in mijn kamer, tot het glaasje van het een of ander, tot ik mijn tanden heb gepoetst of tot het eerste ochtendlicht over de stoel met kleren valt.  Tot de bouwvakkers aan het werk gaan, tot de school weer is begonnen, de ambtenaren pauze houden de winkels zijn gesloten of tot de laatste stoptrein gaat.  Tot na het ontwaken maar voor het ontbijt, tot na het ontbijt maar voor de lunch, tot na de lunch maar voor het avondeten mag je meelopen.
Binnenkomst in de hotelkamer. Je leest je naam op de televisie, een warme welkomstgroet.  Je schakelt hem uit. Je koffer naast het opgemaakte bed, je gezicht een zwarte spiegel.  Beneden in de neutrale bar een vrouw die niet op je wacht. En jij wacht op niemand.  Dan de nacht in, de straat over die mateloos is. Nergens een hoofd dat knikt, iedereen  zieltogend of aan de drank. Terugkomst in de hotelkamer, nu zonder welkomstgroet.
Stel: de jacht is onze tweede natuur.  Het is nacht en de interne jager achtervolgt het onvermoeibaar wild. Dat tracht te ontsnappen over het terrein van de kwekerij. De jacht is één bezielde beweging. Van de kweekbedden dwarrelt de jonge afschuw op.  Kijk eens naar de naakte hemel: zilver en zwart zijn voorbeeldig gescheiden. En nu weer naar binnen: vangen zou onzuiver zijn.
Zijn verleden is zijn meesterwerk: kalken lagen vormen wenteltrappen, waaiers, slagen. Hijzelf, een paar gram snot zonder gehoor of gezicht, bewerkt zijn tombe: geen dier van groot gewicht.  Hard het lot van de heremiet in zijn vochtige toren. Gekookt wordt hij verkocht bij myriaden. Zijn levenswerk is afval, een broze hoorn. Strandwandelend vertrap ik wat niet werd vermalen tot kalk, zeepaleizen en flamboyante kastelen.
"Als die venijnige/ ijzerenheinige/ virusjes die je niet ziet/ als die rond-hoppende/ in de war schoppende/ piepkleine stukjes verdriet/ weg zullen kwijnen/ en daarna verdwijnen/ dat nergens nog eén overschiet/ dan zal ik je kussen/ maar ja, ondertussen/ doe ik dat maar niet."  
Het zand was er zwarter dan elders  Klaprozen waaiden als gensters  uit ijskoude asse omhoog  Verdwaald in die granieten stad voelde ik onder mijn snelle stap zielen knappen als scherven  Doorheen glasgordijnen zerken staarden korstmospupillen mij na  ------------------------------- uit: 'Pritt.stift.lippe', 2004.
alle grootlijfworden van de zeetaal die geen bijgebaren doen, zijn als stenen, die uit het water komen, als eilandruggen mompelen zij weerbaar mannelijke taal. zie mijn traaggeboren zinnen: drooggevallen wadden druipend van de branding. al mijn hoofdzaakwoorden zijn rompachtige dingen, ze liggen roerloos donkerruggig in het helder water van de spreektaal. ding-sprekend zeetaal kijk ik je aan; als steen en romp en eilandrug kom ik spraakloos boven water.
Ik haat je, Van Dale (van a tot z) Betweterige kribbenbijter Egoïstische letterzetter Gerangschikte woordenschijter  Jij durft “democratie” te verklaren Jouw regime is dictatoriaal Je hebt voorkeuren en steeds bezwaren Jij meedogenloos woordentribunaal  Ik zoek je, Van Dale (van a tot z) Gepaternosterde dwingeland Vermaledijde taalpuritein ( Ik ben mis? - Taalpurist) Buitensporig vernieuwingsvenijn  Ik wil je onfeilbaarheid aanvechten
Twee dagen terug speelde ik op de bank met K. een potje scrabble. Een gewone woensdagavond. Het eerste woord van K. was 'touw'. Ik volgde met 'tijdschrift'. Toen volgde K. met 'eenzaam', 'verlaten', 'dood', 'koud', 'angst'. Hij won.  De dag daarop kwam ik zijn nieuwe aquarium  bezichtigen. Hij stond in de gang met twee verschillende touwen in zijn handen en vroeg: 'Welke is het stevigst?' Ik koos het touw in zijn rechterhand.  Vanmorgen kreeg ik het telefoontje van de moeder van K. Zo overstuur.
De Here had deze keer weer eens genomen en met grote droefenis hadden wij kennis gegeven en vertrokken wij om 2 uur van het sterfhuis.  In de eerste volgauto's zwijgend de mannen: iets van aartsvaders hadden ze - hoewel de meesten toch maar gewoon kantoorbediende waren.  Daarna onder troosteloze hoeden de vrouwen, in het volle ornaat van de trieste frigiditeit die recht op een stoel in de hemel geeft.  Maar waarom reed daarachter nu dat rode autootje met die luidzingende chinees?
Terwijl het zo lang duurt  gaat het toch steeds voorbij  als passie-muziek, die herhaald  stroomt en stroomt tot het stil is.  De dag begint, de klok tikt  postzegels worden gestempeld  de brief bezorgd en je woont  al niet meer bij het water.   Zoals je hangt in de lucht  gesprongen, aan de parachute  razend snel nader je de aarde.  Kerstmis? Het is al Pasen. 
Gedachtig aan Uw Sterven heb ik lang gevast, en al die tijd niet eens gedronken. Zo zie je weer: bij God is alles mogelijk. Maar toon mij toch, als oogst van dit rampzalig leven, één regel, die de moeite waard en leesbaar was.
Op de heuvel staat een paard van krijt   Ik luister naar herinneringen  die niet meer om mijn vingers passen   Raak ik ze kwijt of verliezen ze mij   Met mijn oor tegen de aarde  hoor ik het naderen   Het gaat niet voorbij 
Zij kwam, verschrikt, uitdagend, onverwacht en wankelde mijn armen in en zag mij aan ik zag haar ogen vochtig, donker en verleidend staan in een vermoeid gezicht - zij bleef de ganse nacht  en stamelde mij toe dat zij een offer bracht aan mijn verlangen - en brak in tranen uit en lachte schamper, roekeloos en luid - het was een vreemde trieste nacht  Wij lagen samen - O mijn geliefde, zei ik zacht en was zo blij en moe alsof ik sterven zou ik huilde aan de borst van een beschonken vrouw en in de schoot van een absurde liefdesnacht.
Mijn grootmoeders huis had een tuin vol geheimen, verborgen viooltjes die ik mocht zoeken. Zij maakte mijn kop chocola in haar kamer, die vol stond met foto's, diepzinnige boeken.  Mijn grootmoeder wist zich omgeven door geesten. Zij zag de kleuren van het goed en kwade en las je gedachten. Zij was onbevreesd, dit had zij bereikt door haar studie, na jaren.  Maar nog weer later hoorde zij stemmen een onnoembaar kwaad van haar spreken, die volgden haar waar zij ook was. Zij bleef studeren. Geen mens die het weten wou, zelfs niet haar dochter.  Zij is allang dood, maar ik weet waar zij wonen, haar geesten: in bloemen die trillen op wind- stille lucht, in de kruinen van bomen. Ik kon ze nooit zien en verdien dat ook niet.
Er is niets dan de wind. De tuinen zijn doorzichtig, men ziet hun achterkanten leven. Geen mist, geen regen, alleen de wind, een dunne strakke wind aanhoudend over door jong gras omhooggetilde, omvergegroeide dorre bladeren. De bomen zijn nog zonder glinstering, oud, zonder knop. Herinneringen weggestreken, een voorhoofd onder pas gewassen en in een doek gewonden haar. Zij weigeren te wiegen in een zo dunne wind bedriegelijk als in een tijdperk van de rede doen zij zich gelden in het volle licht en afgewend.  Het regent 's middags druppels warmte, reddende scherpe stukken warmte in hard licht verstrooid.
vroeg voorjaar breekt zich het hoofd over de torens  duiven staren zich wezenloos op de stigmata ze schijten op het kruis  in het hoge voorportaal ruikt het naar gecastreerde heiligen  nu verbind me neem me mee nu   vleugels raken de deuren als je opstaat 
Het licht verzand, de hoop gestrand, wij voeden ons met as. De dood verbant, het lijden brandt, en niets is wat het was.  Maar telkens klinkt er weer een woord waarin een nieuwe toekomst gloort; geef dat iemand die het hoort zijn kansen niet uit angst vermoordt, maar luistert.  Het kruis zal bloeien als een roos, en niemand raakt verloren in de nacht.
Geen aardappel probeerde ooit zelfmoord te plegen. Geen komkommer zei ooit: ‘Ik ben geen komkommer, ik ben een banaan.’ Geen tomaat zal zeggen: ‘Ik wil niet in de soep, ik wil in de sla.’ Geen gehandicapte wortels geen krankzinnige paprika’s.  Daarom ben ik boer 
Naast iedere wieg een fee. Moeder wringt. Vader knarst. De fee zegt: ‘Nou ja, we zien wel. Ik wil mijn voorspelling later graag preciezer formuleren.’  Aan de lianen die het licht ons toewerpt, zwaaien wezentjes van wezenlijk onbegrepen aard: wild, vrolijk, angstaanjagend ook.  En geen zonsondergang om tegemoet te rijden, geen dagboek om in te lezen. De uren volgen zich genummerd op.  Sterrenstof! Een kamer vol van sterrenstof! Wij hebben geleerd ons op ons gemak te voelen, thuis te zijn, dat wil zeggen: nergens heen te kunnen.
De zon brak door de barre voorjaarslucht.
Briljant filosoferend over het leven liet ik de aardappels verbranden. Een onmiskenbaar bewijs van emancipatie.
in die kleine catacombe hoog op zolder aan de gracht met nog net dat ene raam waarin je de ster nog zag die je al in je droeg daar heb je in een schriftje binnen verwachting en angst je onsterfelijkheid vast opgeschreven een licht waarvoor geen lampenkap meer nodig was het stond al vast
Onder mijn voeten krimpen honderd jaar: Niets dan een halte in een wandeling Van pool naar pool, via de evenaar, En weer terug, een eendere handeling.  Ik kijk opzij, ik zie mijn trouwe hond. Er zit geen wollen vacht meer om zijn romp en Een beslagen tong hangt uit zijn mond. Zijn oog is dof. Maar hij is niet gekrompen.  Hij kan niet krimpen, want hij kent geen tijd. Hij wil de tijd niet eens. Hij vreestde zweep. Hij vreest de klok die tikkend spot en bijt, Terwijl ik mij van noord- naar zuidpool sleep.  Hij is bereid om iedereen te likken. Er is al honderd jaar geen vraag naar hem. Wat zoek ik? Vaag -van voor het grote tikken- Hoor ik nog zijn bedauwde godenstem.
deze lente, dit nerveuze regenen maakt alles weer onzeker en toch buiten door het raam gaat alles verder:  onrust ingemetseld in huisnummers buslijnen rekeningen dagen graden en  daar lopen onder paraplu's allen die wat willen worden die al huizen hebben schoenen auto's kinderen  ach, deze lente dit uitgesteld ontluiken, dit regenen waarin je afscheid neemt, de trein mist, rondhangt, rechtstaand eet, ontredderd, vrij
voor mijn blinde buurman  Hij stond daar zomaar voor het raam. Ik dacht - naar mij te staren -  Ontzet trok ik de blinden strakker aan, Heb hem voor wie of wat hij was gelaten.  Niet in de zon, in het teken van de koude maan Moet zijn gesternte zijn gevallen Toen het bijtend zuur hem naar de ogen greep, Hem in hem sloeg, hem dichtte in het donker.  In eigen blindheid is hij naar het licht gegaan. Geen hond die hem in het aarzelend tasten nog geleidde. Een muur heeft tussen ons slapen in gestaan. Ik tel de stenen op mijn blindheid na.
altijd weer wakkerschrikken sirenes horen het vallen van de bommen in de stille straat en het loeien van de vlammen later lang er na nog! en zelfs nu nog: wakker schrikken als toch alles rustig in de straat is,  vrede...
Vandalen braken vannacht in bij een kleindierenvereniging.  Ze verschaften zich toegang door de deur te forceren.  Verminkten vervolgens vijftien parkieten door hun de pootjes af de draaien, knepen dertien  kanariepieten tot moes en smeten tweeëntwintig eieren van zeldzame volièrevogels stuk tegen de wand  van het hok. De inbrekers namen een lokeend en een ganzenbord mee.
niemand weet wie ik zal zijn wie ik was u overschat mij ik ben radeloos ik was een ander  geef mij touwen bind mij vast dood mij niet ik ben onschuldig ik ben de vijand
Sinds de geliefde stierf staan ook de korven leeg; de laatste stammen hoort zij gonzen in de appelboom: zij maken was voor beelden die zij dagelijks bedauwt.  Van de verboden vrucht huivert elke tak; zij slaat de ogen neer en waar het grint een hak bezeert, beluistert zij het schuren van de slang.  Verlaten ligt de binnentuin: om niet alleen te zijn schudt zij de mouwen leeg en houdt de duiven haast als voetvolk aan de grond.
Nu wij stilaan voor elkaar vervagen, zinkend in de armen van de tijd, rest ons slechts wat schamel praten op de tak van tederheid.  Niets van dit alles wil ik nog bewaren: het zacht gestamel van je bloed, het waanzinnig lichte ademhalen  van de vogels in je schoot, je handen als gebroken eierschalen, trillend in de broedplaats van de dood.  De veerman kijkt en wacht. Hij heeft het touw reeds losgelaten. Onwennig is het lopen langs de paden op de hoefslag van de nacht.
de meisjes uit vervlogen dagen we weten niet meer waar ze wonen nooit zullen zij zich meer vertonen waar wij weleer hun lichaam zagen  de buren hun adres te vragen zal in geen straat de moeite lonen we weten niet meer waar ze wonen de meisjes uit vervlogen dagen  de liefdesnacht met zijn sjablonen wanneer die eindelijk ging vervagen dan lag het schaamrood op de konen van meisjes uit vervlogen dagen  soms was de nacht zo wonderschoon dat hij de ochtend kon verdragen bij de meisjes uit vervlogen dagen die wij niet meer weten te wonen  de liefdesnacht met zijn sjablonen wanneer die eindelijk ging vervagen dan lag het schaamrood op de konen van meisjes uit vervlogen dagen  soms was de nacht zo wonderschoon
op het plein werd nog gevoetbald aan open ramen werd muziek geoefend er was iets zuiders in de straat de deuren stonden op een kier  wij brachten brieven naar de post blij en opgewonden als kinderen de avond voor de schoolreis  elders kwamen de troepen  weer in beweging
Weer gaat de wereld als een meisjeskamer open het straatgebeuren zeilt uit witte verten aan arbeiders bouwen met aluinen handen aan een raamloos huis van trappen en piano's. De populieren werpen met een schoolse nijging elkaar een bal vol vogelstemmen toe en héél hoog schildert een onzichtbaar vliegtuig helblauwe bloemen op helblauwe zijde.  De zon speelt aan mijn voeten als een ernstig kind. Ik draag het donzen masker aan de eerste lentewind.
mijn koude hersentjes werken traag een gletsjer die het verleden langzaam en onverbiddelijk bedekt met tonnen ijs in dit paleis bewust zonder trui kachel en jammerlijk jou waar leven een overlevingsslag expeditie robinson in het pleistoceen is geworden het moet zijn want  misschien was het niet veel maar ik gaf je alles wat ik bezat toen jij siebert de huiler was ik de knuppel sloeg ik je uit het ijs wenste jij gered je vacht geföhnd ik blies een cycloon gaf je ijsjes ik was je stijve captain iglo die je in driedelig pinguïnpak de gouden visstickstaven op zilveren schalen bracht en hoewel ik jouw tegenpool was vond ik niet wat jij vond dat ons samenzijn schots en scheef trok verlangde ik enkel jouw glanzende huid in mijn villa kakelbont zocht jij de rest van de wereld met jeugdig ongeduld vertrok jij en belandde alweer snel in het duister onder het ijs mis ik de warmte van je vacht zie ik enkel je starende lodderogen  de wolfshonden zijn weggelopen de arrenslee vertrapt door ongelikte ijsberen worstel ik in eigen ijstijd tot het eind want zo moet het zijn
woonwijken hangen in vleugels, het parlement huist in de cockpit ministeries zijn de ramen winkels bevolken de romp  het gangpad is gigantisch groen van gras en rood van aarde we rollen in auto's van punt naar punt van werk naar huis naar bed  overdag zitten we rechtop, in de vleugels liggen we neer, we hoeven niet te denken het vliegtuig vliegt ons voort.
Moment waarop hij z'n ogen  opslaat en ziet 'het is er nog, ik ben er nog'  en weer wegvalt als een zwakke zender  De machinerie van toe- en afvoerslangen ruist, zoemt, flitst codes van onmacht  maar stuurt hem in z'n zachte landing bij  Buiten de kliniek hangt behaagziek voorjaar
De watergolfslag van ambities liet hem niet onberoerd   In de weekenden reisde hij  met modellen door het land  Nog geen veertig kilo woog hij, altijd met vrouwen bezig  Verzilverd, gediplomeerd, gefotografeerd keerde hij terug en liet dit andere  gewicht inlijsten  Uit al deze lijsten, verkreukeld & vernietigd, herken ik nog altijd mijn moeder en andere vrouwen.
Ik wil dood Zoals vijfenveertig procent van de Belgen  Ik heb niemand 'Omdat je nooit in liefde hebt geïnvesteerd, liefje'.  Ik begin Ga verder Sodium thiopenthal Zo, je bent bijna buiten westen Dan pancurorium bromide Je longen begeven Dan Potassium chloride En je hart houdt op  Dat kan ik nooit onthouden.
De zuster duwt het bed door lange Stille gangen naar de OK, haar kleppers Piepen op de vloer, patiënt Ligt in een blauwe schort  Patiënt ben ik, en aan 't plafond Zoeven tl-buizen voorbij, de weg  Gaat naar het licht, om niet Te zeggen dat ik steeds dichter Bij de waarheid kom,  Grote duisternis 
Ver van elk bewoond gehucht Waakt het huis, geducht, berucht, Dat geen zichtbaar leven bergt Maar elks aandacht vergt en tergt. 't Nachtelijk zwijgen wordt verscheurd Door een stem die gilt en treurt. Niemand, niemand weet er van, Niemand breekt zijn boze ban. Overdag wordt niets bespeurd.
Het is een heldere zomermorgen Door een heldhaftig mens is het leventeken gegeven, en zijn troepen trekken even over de grens.  Overal op straat en achter deuren, onder stoelen worden de vijanden gevonden. De halfslachtende soldaten slaan vreemde mannen op hun smoelen, griezelen even van hun wonden en door de gebroken ruiten storten zij zich weer naar buiten.
Ik zou willen dat je niet wacht als mijn moment daar is. Je mag me nog even onderstoppen, maar ook niets meer dan dat. En als je tijdens dat mij onderstoppen ook nog heel lief lacht zal ik jouw geveinsd geluk jou voor die keer toch wel vergeven. Maar daarna moet je gaan, en de deur dichtdoen.  Ga niet naast bed de wisselvallige intervallen van mijn al rotte adem tellen. Houd mijn hand niet vast die als een want zal worden neergelegd en waarin eens mijn hand gezeten en naar die van jou gegrepen had. Luister niet hoe het in mijn bast beestachtig bonkt en reutelt, hoe de kanker daar snel nog even aan mijn botten sleutelt en kijk niet in mijn ogen die gebroken in hun kassen zich aanpassen aan het aardedonker van wat geen nacht zal zijn.  Laat mij achter in die kamer, alleen. Want wij twee mogen enkel van het leven zijn.  Wees zo goed deze banaliteit te negeren, en ga naar beneden, de tuin in, hang er je jurken aan de wasdraad en ik zal kijken door het raam hoe zij mij salueren in de wind. Bak bijvoorbeeld ajuinen, en laat ze enorm bruinen in de boter, zodat ik ze ruiken kan tot boven en denken: mijn god, wat kookt zij goed!  Maar als ik de macht nog in mijn benen heb, en daar hoop ik op, zal ik me vastklampen aan de trapleuning
De waanzin zelf gaat goed gekleed. Zijn werk vergt tact, precisie ook. Dus kruist hij namen aan,  kamt steden uit, tast schedels af. Veegt hij zijn voeten, is het raak en stamp het in de nok.  Weer vraagt zijn vrouw naar zijn pensioen. En hij met noodweer nog op pad. Niet  snik. 'Verkeerd bedraad.'  Van Luther met zijn inktpot tot Feith, van Freud tot jou en mij geen mens die zijn stramien begrijpt.
Ik wikkel deze avond in een deken en draag hem naar een tuin. Niet naar de jouwe, Lief (gemakzucht is voor een gedicht wat noorderlicht voor remslaap is). Maar naar een tuin die aan de jouwe  grenst, zo tergend dicht dat jij nooit zeker weten kan of ik mij van adres vergiste of met opzet fout geleverd heb uit kleine, zachte wraak. Waarom ook niet  een aarden weg - waarlangs jij nooit - naar míjn middernacht Smokkelen van plaatsen dus naar tijdstippen en omgekeerd, voor een  bewust gekoppeld nu en hier, zelf samengesteld heden.
Hier is het donker, lawine, golf, grot.  Sinds een week of twee heb ik mij met de grootst mogelijke  concentratie naar de stad toe bewogen en nu lig ik hier voor een  uit steen gehouwen kade waarop illuminiserend licht valt.  Naast mij een dier, zo weinig opmerkzaam, zijn hartslag rilt  obsceen tegen mij aan. In die korte momenten waarin ik helder  ben vraag ik mij af: ben ik een wezenlijk deel van de rivier?  Wanneer ik ontsnap zal zij dan sterven? Is het de bedoeling dat ik  ontsnap? Zijn er daar soortgenoten? Kan ik daar leven en ben ik  daar eerder geweest?  Ik word korzelig van al die vragen –  terugzinken in de diepte tussen de makaziplanten of eruit kruipen?  Iets moet gebeuren, zodat ik mijn nek, wervels, tong  schrap zet alles doordrenk van mijn wilskracht uit het zwart te  geraken, ik zing wanneer ik door de buis door de adem door  de vlijmscherpe haken alles zo nauw en gevaarlijk maar ik zing  en gevaarlijk vrij op de grond stort
Er is een liedje -  wacht, ik leer het me -  over een jongen die ze Hinkel noemen, omdat hij elke dag een steentje gooit, sprongen maakt en het op één been redt, nee: rooit. Dat liedje had ik graag een keer gezongen, maar het lukt me niet, het lukt me nooit.
Moeder vertoonde de film van Rin-Tin-Tin. Het licht was uit en de gordijnen dicht. Uit de projector kwam maar weinig licht en 't werd nog minder met de film erin. 'k Hield me muisstil en verroerde geen vin: geen glimp had 'k willen missen van inzicht in 't stom en rusteloos flikk'rend bericht. Maar 't waren beelden zonder slot of zin.  Moeder draaide door, maar de film hield stil, nu stonden er woorden op het behang. 't Was Frans, zei ze, en ze gaf explicatie, zo duidelijk, dat mijn leven lang een dapp're hond met iets versnelde gratie te hulp komt springen, wanneer ik maar wil.
Op een avond kwam ik aan in de werkplaats, in het huis van de hoekige dame die ronde vormen maakt  van klei en aarde. Ik zag wel vijftig porseleinen tranen naast elkaar op de vloer gelegd en ze zei:  'Tja, ik weet het ook niet, het gaat maar door. Misschien als ik suja zeg of tot honderd ga...' 
Zij hadden de tafel af vijftig jaar niet meer afgeruimd, een man en een vrouw, en bleven levenslang samen,  omringd door eierdopjes, koffiekopjes, portretten van oude beminden wier namen zij vergeten waren.  Zij spelden al vijftig jaar, dag in dag uit, de krant van dezelfde dag, een man en een vrouw,  om de wereld eindelijk stil te doen staan:  jong en fleurig om een ijzersterke as.  Maar op de tafel werd alles oud. Zelfs hun messen en hun vorken. Alleen zij niet, die man en die vrouw.  Geen twee woonden intiemer samen dan die twee, stikkend in hun rommel, twistend om de laatste lucht.  Zo werden zij ten slotte gevonden: bleek, jong, met wijd open monden, nog hevig snakkend naar elkaar.
Nu ze hem beslopen heeft van ver  stokt haar adem om zijn hoorn.  Blijkt hij een moeder.  Grijs en ver kijkt het oog  uit een oudheid van leven  het lijf is gekleid door grond  zo onbekend, dat zij zichzelf  verloren voelt, zonder leidraad  verdwaald op de aardbol.  Wil ze het kalf zijn, wil ze  bestaan en zwaar zijn als zij -  gehuld in dik leer kalm draven  naar struiken, al eeuwen bekend.
beste vader, neem me niet kwalijk dat ik je bij het eerste bezoek zei dat ik hier een paar weken was voor wat proeven met middelen  (je geloofde het niet en je was verdrietig en nog verdrietiger toen ik vertelde dat een onbekend gebleven medepatiënt mijn goeie jas had gestolen, het geld dat je meebracht ging achter slot en grendel en de rest ben ik, tegen mijn wil, vergeten)  beste vader het was echt zo alleen duurden de proeven wat lang.
Dit is een duivelskind, deze maand Maart. Men kan dit in een stormnacht goed bemerken: Hij buitelt door de schoorsteen op de haard En blaast de torenhanen van de kerken!  Nochtans, al wat hij roert is slechts zijn staart, Waarmee hij wind maakt als met vogelvlerken, En van zijn hoef is enkel 't boerenpaard De drager, dat de akker gaat bewerken.  Rust en beweging is deze maand eigen: Wildheid der luchten, en op aarde 't wachtend Verlangen naar wat eerlang komen gaat.  En drooggewaaide stoepen langs de straat Zijn nooit zo helderblauw en kalm en smachtend Als wanneer buien in de hemel dreigen.
De keuze, zegt hij, is niet groot, er is verdriet  om bij te blijven, of kies je voor het leven.  Zo makkelijk klinkt hij, lacht moeilijk  en wenst geloof ik alle dingen nieuw.  Achter het raam zit het huiselijk leven  onder de lamp bij de hagelslag  luistert slordig naar elkaar en de muziek;  vier jaargetijden, eerste deel. Hoor de lente.  Wat al ruikbaar is moet nog te voorschijn komen  het kan eenvoudig toegevroren, februari,  verijsde rietpluimen aan metalen water.  Toch doet een reeds vergeten geur geloven  dat het komen zal. De dolle pimpelmees  weet er al van, net als de vlier aan het diepje  dat zich een weg slingert door modderig gras.   Het is zo ver weg, wij zijn zo stram vertederd  het huiverig oog stuit op de kerktoren  in de verte tussen onzichtbaar bezige bomen.  Gehoorzaam halen wij onze adem in en  als koolzuur in de Spa zo onbedwingbaar  groeit alles zich een weg naar boven  feestelijk bereid tot bijna niets.
Het zijn gewoon de oren, begrijpt u wel die kraakbenen schelpjes bedekt met vel horen alsmaar geluiden die op onheil duiden.  En die niet echt zijn of iets anders blijken. Heel normaal eigenlijk als iedereen je zo aanstaart op straat, alsof je de baarlijke duivel waart.  Jij werd vast ook achterdochtig als iedereen over je fluisterde. Ja, het is hier tochtig maar ik laat de deur zo, stel dat er iemand aan luisterde.  Ik:  Wat was dat?      Hoorde jij dat ook? Jij: Was gewoon een rat. Ik: Zo, dus jij bedondert me ook!
Daar wordt een dode nooit meteen begraven, Geen stof geveegd. Geen asfalteermachine Dicht gaten in de straat. Daar zijn geen brave Aartstegenstanders van het onvoorziene,  Geen bedden, rij aan rij, als serpentine, Waarin ze zieken aan het oog onttrekken. Elk huis vervalt er doodkalm tot ruïne. Elk mens kan er vrijuit op straat verrekken.  Elk monument zakt ongestoord ineen En op een zomaar wandelende dame Stort zich de pest. Dáár ligt haar grote teen. Het is een echte stad, en geen reclame.
Verlaat het rijk van de rot waar monden die koud zijn als was rond de tafel kauwen op wat van je rest - handen  klapwieken trage motten rond je schedel, liefde duizelt als sigarenrook omhoog tussen de onscherpe messen van woorden - en ga de tuin in.  Daar lopen ze ook. Ze zijn jong hun dunne armen wit en onhandig. Ze zien je niet.  Graaf daar een kuil en ga liggen. Je zult zien dat tijd niets betekent. Soms regent het op je, dat is alles.
Je zou je regelrecht in Artis wanen: een kleine kikker kwaakt en blaast zich op, luid toegejuicht door kippen zonder kop, de ezels huilen krokodilletranen.  Een zevenslaper zit discreet te snurken, een zwartekousenkraai krast ach en wee, de ratelslang heeft weer eens geen idee, maar wijt in stilte alles aan de Turken.  Ziedaar een blik in 's lands vergaderzaal, het onderwerp is de cultuur ditmaal.
De zon is opgekomen. De wilg, nog zonder blad, wordt in het licht gevat en laat zijn takken stromen.  Traag breekt de middag aan. Heeft iemand zoveel uren met naar een wilg te turen ooit vruchteloos verdaan?  De lucht trekt rose dicht. Niets valt nog te verlangen dan dat de wilg zal vangen de laatste schilfers licht.
Moest ik mijn land verlaten: ik zou blijven. Stond mijn stad in brand: ik draaide om. Moest ik mijn kind offeren: ik weigerde. Zolang jij je niet laat kennen houd ik benen op de grond, armen om het kind. Mij scheep je bij geen bramenstruik af met ‘ik ben die ik ben’, een kleine vlam, een donderstem. Mozes was iemand van zijn tijd: dankbaar voor het leven, bang om door te vragen en ook: een man, die vragen niet zoveel. Ik was blijven staan bij die struik tot je verscheen. Geen smoesjes van doeken voor ogen omdat je straling te fel. Mozes was brandgloed gewend, ik tl. Kom maar op, zou ik zeggen. Zeg ik nu: Kom maar op. Als niet Mozes, maar ik bij Horeb had gestaan ging het zo:  ik: Wie ben je? jij: Ik ben die ik ben. ik: Ik ook. jij: Ja, jij ook.  Dan had ik je aangeraakt en jij mij. Was de Bijbel geen boek, maar een omhelzing. 
Je zoenen zijn zoeter dan  zoeter dan honing en ik vind je mooier en liever, liever en aardiger nog dan de koning. We gaan samen liggen een eind hier vandaan we maken van takken van takken en blaadjes een vloer en een dak, dat was onze woning, of ik was het tuintje en jij was de tent daar gingen wij wonen en blijven en horen o rep je mijn liefje ik heb je zo graag nu of nooit samen slapen want we zijn er alleen maar vandaag.
Van omgelogen dromen geen museum maken en een ander middelpunt aannemen dan de verwarmde holte van de eigen hand het prentenboek van kinderlijke  teleurstelling verbranden de spiegel uit zijn recht ontzetten van de eerste bezienswaardigheid de afgepaste vakken van de tijd niet meer te buiten willen gaan het ruiterstandbeeld van het zelfbedrog in het publiek onthullen de horizon als enig vaste lijn aanvaarden en de dingen verder maar onbewogen laten wat ze zijn.
Het geluk weet niets van mij: het woont, denk ik, teruggetrokken op het land. Niemand vertelt het geluk ooit over het nut van telfoonboeken. Of over regenjassen, het lover van geboomte, of de liefde. Niets weet het, helemaal niets. (Het meisje tegenover me in de trein slaapt zonder te hebben gezegd waar ze er uit moet.)  Kent het geluk de reeën met gespitst oor die ik gezien heb langs het spoor?
Ik heb mijn moeders ogen Ik heb mijn moeders kin Ik sta net zo af te drogen Ik schenk net zo koffie in  Ik heb mijn moeders haren Ik heb mijn moeders blik Haar neus en haar gebaren Maar wat van mij ben ik?  Wat van mij ben ik? Wat van mij ben ik? Ik ben voor een deel mijn moeder Maar wat van mij ben ik?  Ik heb mijn vaders handen Ik heb mijn vaders stem Zijn oren en zijn tanden Ik heb zoveel van hem  Ik sta net zo brood te smeren De boter net te dik Ik kan net zo reageren Maar wat van mij ben ik?  Wat van mij ben ik? Wat van mij ben ik? Ik ben voor een deel mijn vader Maar wat van mij ben ik?  Ben ik een som van het verleden Geschiedenis in elke gen? Doe ik wat al degenen deden Waaruit ik voorgekomen ben? En als ik verander Wat van wie komt er dan bij? Wat van mij is van een ander En wat van mij van mij?  In mijn ouders' ouders Zie ik mezelf terug Ik heb mijn opa's schouders En mijn oma's kromme rug  Maar wat van mij ben ik? Wat van mij ben ik? Wat van mij is van een ander En wat van mij ben ik?
Als ik een bloem was, zou ik dan nu bloeien? Of zou ik een bijzondere bloem zijn,  een onvoorstelbare bloem, een bloem die niet kan kiezen tussen bloeien en niet bloeien,  En die over de rand van een vaas voorover leunt om te zien of zijn afgrond een bodem heeft?  Of zou ik alleen maar kunnen bloeien, moeten bloeien, rood en gedachteloos, op een ongerepte schoorsteenmantel, ergens tussen schaamte en geluk?  En als ik een bloem was, zou ik dan weten wanneer ik moest verwelken? Nu nog niet?
Graag had ik het geweten van vaders zondags pak. Echter ik ben te weinig schrift voor de regels van de tijd, meer een ansicht met daarop zo'n beeld van wat te vaak is.  Misschien dat ik mij vergis, was zijn pak minder woord dan zondags gewicht.(Beelden strijken zich glad uit de prop in mijn kop. Haastig lees ik voor iets opnieuw verfrommelt. Mikt!)  Grijs stond het woord op de rand  van zijn boord. De dag kroop uit krentenbrood en klokgeluid voort. Een wandeling is het  verschiet, de kip tot schrik gewassen op het graniet. Zijn pak niet pas. Alsof er ruimte was. Voorzoeken.  Ik las oog om oog, later over de liefde die logica schrapt, en keek naar de vouwen in zijn onkreukbaar pak, schreef me op de lijnen van dat innigst zwart, verzond me  naar een later waar het woord zelden op snit of geweten wordt betrapt.
Ik sta op de rand der wereld en roep: 'Waar zijt Gij?'  De echo antwoordt: ' Zijt gij? Gij?'  
Onbekommerd toont Amsterdam haar rotte gebit, haar aan aardgas stervende bomen, haar onrein water waarin de zon zich weerkaatst. Uit ontelbare vervuilde neusgaten blaast ze kwaadsappige dampen over haar daken vol televisie-antennes en duiven, waarboven de hemel licht wordt en weer donker, sterren balanceren een paar minuten op de spits van een kerktoren, carillons mengen hun valse stemmen in de oorverdovende musique concrète van auto's, ambulances, pneumatische boren, sloophamers, hei-installaties en overal kruipen mensen in en uit de schulp van hun huis, hun krot, hun dierbare, gehate puinhoop.
Als je goed om
Welke constructie is steviger, heeft langer standgehouden. En hoe meer er wonen, hoe minder je wegkomt. Waarheen. Het verlangen is een zomerhuis zonder kookplaats en zonder geschiedenis. Hier ben ik omdat ik hier ben.  Vannacht was ik wakker, het waaide, regen striemde de kastanje terwijl het al licht werd, de nacht had geen rust gebracht. Ik wist wel hoe dat zat, ging slapen en ontwaakte in een stille morgen wit van verdriet.  Men kan niet blijven zeuren. De pruimen ploffen rottend van de bomen, in de koude tuin worden de kleuren snel ouder. Alles er- varen zonder verdoving, pannen klaarzetten en suiker, archieven beheren, scherven bewaren.
De ramen konden niet open en de dag was langer aan het einde van de gang waar zij ligt in een smalle kamer. Ze kan niet lopen  maar ze zegt dat er in de glazen jampotten veel bloemen staan. De stelen zijn niet schuin afgesneden  want er was geen mes. Wel water dat niet blauw is zoals ik haar maakte De zee is blijven liggen waar zij ligt.
Er slaapt een man in huis. Soms noem ik hem de mijne. Hij neemt fauteuil en ether in, hij snijdt mijn adem af. Dan sluip ik nors de kamer uit, ze werd teveel de zijne. Te veel zijn lucht, zijn bloed, zijn brood dat ik wel eten moet. De hand die ik dan bijt en die me steeds weer voedt.  En dat ik zwaarder werd van heupen met de jaren. Dat is het kind van hem waarop ik eeuwen broed en wellicht nooit zal baren. Alleen de man zuigt zog, hij sloeg de diepe wond. Hij scherpt mijn bloedbaan aan en zet mijn angels klem. Van alle huizen woon ik liefst in hem.
Mijn vlakke, lage, hogeland hijgt, schudt, schuift, scheurt  en kreunt. De westnoordwester  beukt in razernij en buldert,  vult de leegte met zijn donderende vlagen die kinderen wel willen dragen of staande laten hangen in de touwen van de storm.  Wat los zit vlucht op reis  naar nergens. Wat vast zit knapt en kraakt en breekt ten slotte af, als zwiepend buigen niet meer gaat.  Kijk, afval, na het zinloos zwerven eerst opgewonden rondedansend, vindt nu doodmoe zijn einde, laat zich zinken  langs de kanten van een sloot.  En regen striemt en slaat  en laat het water klimmen naar de stormvloedkering. sluizen schuiven veiligheid.  Mijn vlakke lage hogeland wordt, nu gerust, in slaap gesust. waarna opeens adembenemend, stilte! 
De macht tot liefde is ons niet gegeven, En ook die andre macht niet tot de haat; Het Lot geeft aan de wil zijn kleur naar 't leven, Gelijk een blos of bleekheid tot het gelaat.  Waar twee ter wereld, van elkaar gescheiden, Hun zuchten zenden over land en zee, Daar zet de god van 't Lot zich tussen beiden En vangt de vooglen van hun ach en wee.  En slacht hun lauwe zuchten voor zijn hongren En drinkt hun snelle tranen voor zijn dorst, En drukt als Jezus zijn geliefde jongren,
Onze spelen zijn ons leven en iedere wedloop is een levensloop; een koers, een match die moet volbracht een wedren van de ochtend tot de nacht een strijd tussen twee gaten en wat lijnen  met een eind dat aansluit op de start waarbinnen men in scherpe zin de tijd, de punten telt en met een laatste bel- of fluitsignaal het oordeel velt. Op de tribune en daarbuiten wacht men af:  ben je de gevelde of ben je de held? krijg je het speldje of krijg je het geld? wie naar het hoogste streeft zal om het bitterst strijden. Er is geen keus het is eronder of erop. Het podium  of de strop.
In een gedicht ben ik het veiligst hier zullen mijn dagelijkse vervolgers me niet kunnen vinden.  Hier ben ik als Adam in mijn eigen woud: elk woord een toevluchtsoord, een scherpe bijl, een kogel, een trouwe, gehoorzame hond. En ik hun meester en pleegkind.  Hoewel verwond en getroffen weet ik me in een gedicht het veiligst.
Je opkomst en je ondergang verstreken in enkele eeuwen (nee, dagen). Je opdracht was  de optelling van alles. Je was geen boom vergeten, geen sloot                              (of oceaan)  (behalve de kleine oceaan  waar iemand stiekem voor ging staan, alsof je een stel arme sloebers hun oceaantje af zou pakken). Evengoed  stond je op straat. Tik tak. Tik tak. De minuten dobberden op je bloed.  Maar je gaat hier niet aan onderdoor. 
Stilleven, waarop ik mij blijf bezinnen: het bord met mes, broodsneden op de schaal, het helder glas bezij mijn oud missaal, en rode meidoorn op het tafellinnen.  Het koele zonlicht schijnt sereen naar binnen; de wielewaal zingt hoog en madrigaal, accoord met het Gregoriaans koraal; en ik wil vredig mijn ontbijt beginnen.  Maar onverwacht dringt tartend animaal gegiechel van een vrouw tot in de zaal en als betoverd spannen zich mijn zinnen.  Het hoge koorgezang klinkt atonaal; fel detonerend glanst het messenstaal; de meidoorn spilt anijsgeur van beminnen.
Sinds je mij voor altijd bent binnengegaan, ben ik tot aan de rand van je vervuld.  Dwars door de rukwinden van het verdriet voel ik je onder mijn huid bewegen, warm en goed als vroeger toen wij overnachtten binnen de omheining van elkanders armen.  Wat doet het er dan toe dat de wereld leeg en winters is geworden nu mijn ogen je nooit meer zullen zien en ik mijn hoofd niet langer  in je schoot kan leggen?
Nu de doos leeg is zwijgen de vogels.  Nu de doos leeg is is de zon verflauwd.  Nu de doos leeg is is de zee krachteloos.  Nu de doos leeg is is er enkel de trog.  De muren schreeuwen: bonbons for ever!  Maar de doos is leeg.
Toen ik nog geen boeken had hadden wij één boek. Het boek der boeken heette dat, het was geen pocketboek.  Het was een heel dik boek, dat in een zwarte omslag als een baksteen op de hoek van de schoorsteenmantel lag.  Het bindwerk was versleten, de rug van leesgenot gekromd, de bladen vet van 't vette eten.  Het las daar als een dam, hoe hoog de kachel ook stond, het vatte nooit eens vlam.
Ach  er komen  wel weer bloemen.   Heb je ooit  zoveel honger gehad  als nu?   Als er weer bloemen komen  zal het brood zijn.   Dan komen alle dromen  terug.   Boze dromen  van honger  zullen weer terugkomen.   Er komen weer bloemen  van lente  en angst voor de winter. 
Er zijn er naar beneden en naar boven. Ze lijken zo verdomd goed op elkaar dat men ze meestal met elkaar verwart. Wel gaat het altijd sneller naar beneden.  Tussen muffe kelders en fier firmament is waar ik woon, waar het hedendaagse ondermaanse mij meedogenloos voorbijziet of mij - trap op, trap af - juist breeduit salueert,  misschien zelfs rakelings langs een Vermeer of langs licht loensende, zeegroene ogen. 'Er heerst hier veel te veel beneden,' mokt de een.  'O, al dat loze boven,' zucht een ander. En ook: 'Waar gaat toch alles wat verdwijnen moet naartoe? Naar boven? Naar beneden? En zijn daar dan voldoende trappen voor?
wat  als je handen voegwoorden zijn en al te vroeg binden, terwijl mijn zin nog koud is?  hoe  wij dan toch over veel vertelde tijd taal ophangen aan vingers en ze uit haar voegen wrijven  tot ze barst.  zoals betekenis nu dichter bij letters kruipt  zo ook wij  zo
In een stad ons beiden vreemd kwam ik na jaren niet gezien mijn ex weer tegen.  Het ging onverwacht goed, ze lachte veel, een hand kroop langzaam door het gras, het mes leek vergeten -   Ik begroef mijn gezicht in haar helblonde haar, dat geurde naar warme tarwe.  Transparant als een ader lag ze in mijn armen.
Lees een gedicht, desnoods van mij.  Schrijf zomerbrieven. Evenaar  De poolnacht van een schone lei.  Niet, niet doen.                     Voel je knoken,  doe wat je wilt - ik doe het ook.  Verwijder dagelijkse smeerboel.                     Niet, niet doen.  Maak je op voor de grote trek.  Doe je te goed aan het nieuwe jaar.
de hond moet zwart zijn en meedogenloos en alleen oren hebben naar woorden uit een godvergeten taal die niemand verstaan laat staan uitspreken  kan behalve  ik draag een hoed en een riem en mijn vioolsnijdersmes en als ik lach kijk niet naar het geblikker van het scherpgepunte staal in mijn mond pas op voor de tanden die ik onverbiddelijk in het lome, zelfgenoegzame vlees aan de binnenkant van je dij zetten zal en  snachts zijn mijn begeleiders grijs en snellen op hoge poten en met veel te lange snuiten voort naast mijn razend ravenpaard waarop ik je mee voeren zal naar de  in kil maanlicht gedompelde zee van bisschop Gudbrandur waar monsters met monsters paren en ik je onze laatste  omarming in het oor bijten zal
Sommige voorvaderen, weten we, hebben God gedroomd en daaruit is voortgekomen onze wereld van eindige dingen. Zij waren het die ooit een kind offerden aan iets almachtigs en onzichtbaars. Wij weten ook dat sommige honden - dat sommige mensen gaan lijken op hun huisdier na verloop van tijd. Soms een grotesk gezicht, meestal blijft het onopgemerkt. Mijn onderburen, een kinderloos stel toevallig, nemen mijn boodschappen altijd aan en vragen mij fluisterend of zij mij niet tot last zijn en soms ergens mee kunnen helpen. Andere voorvaderen wisten zich met de dood geen raad en met geboorte evenmin, zij zagen in een pasgeboren kind een gestorven voorvader. En het verwarde geloof dat zij stichtten spookt sindsdien door onze genen; mijn onderburen hebben mij toevertrouwd te zullen en willen reïncarneren in een diersoort met zachte zeden, in bijen.
Ik wandel door de straten, een amalgaam van onderdelen. Ze zijn met velen, werken samen: mijn ene voet gaat voor de ander, ik zeg beleefd een ander dag.  Zij geven op hun tijd de brui eraan, buiten mij om, gaan uiteen, en vinden elders onderdak. Ook in een leven ondergronds is altijd werk voorhanden.  Antropoceen heet het project in uitvoering, alles wordt daarin  bijgezet, een oogst als zovele. Hemelse maaiers maken lange dagen in een uitdijend heelal.  Later onderzoekt iets de laag waarin mijn voetstap stil viel, mijn stem zweeg. 
Dit is het wat de schemering mij bracht verbijstering om de dag, haar korte duren het willen overdoen van verloren uren het willen tegenhouden van de nacht een laatste vogel zingt, en in zijn droeve toon hoor ik de weemoed van mijn eigen klacht: 'k heb niet geheeld wat ik te helen dacht ik was niet schitterend maar doodgewoon op wijsheid in mijn hart heb ik vergeefs gewacht nu hef ik dus mijn handen niet om loon maar leg mijn oogst neer, simpel en gering en buig het hoofd, en vind mijn eerste rust in overgave aan de schemering waarin het dovend licht de diepe schaduw kust - en word mij bij het duisteren bewust van mijn nog niet gedooofde binnenvuren.
auto's schuiven over het viaduct, koopwaren over een lopende band zoals bij Alice wordt klein groot en groter klein, in fel zonlicht schitteren contouren van het wonderland  en als ik mij niet vergis is het de oorzaak die gevolg is, is het de supermarkt die dicteert dat ieder beeld een kopie is van een kopie en omgekeerd  je kunt je gevoel niet altijd sturen soms is het de binnenkant die van buiten kleeft en de grootte ligt vaak aan het licht en de aantrekking ligt aan de kant van het plakband
zo broos jonge baksteen in een wei vol ervaring, zo leeg nog de ramen, de koeien keken daar dwars doorheen  vader, jouw huis is gaan leven toen de veestapel verdween en het gras  zo wit is het nu, zo rood de rozen, met plukjes vacht nog aan het prikkeldraad  soms vind je tussen de struiken een poppenarm, een lekke bal of 't ruikt er weer naar jongenspies  dichtgegroeid tegen de buitenwereld wordt 't weer vroeger, maar omgekeerd: de wei het huis en wij verweid  om het huis wiegen nu de populieren, duwen de katten hun rug in je hand
Daar ruist geen idee meer, daar knettert geen krachtveld. Wat ritselt moet zijn; een houtkever, molm, een papierparasiet.  Achter kalfsleer en titels verstomde de wereld. Aanraakbaar nog enkel voor stof, aandrift van geuren uit zomerse tuinen dicht bij de hor,  een meisjeshand soms - hier hurkte Annabel voor zij verdween in gindse donkere allee van boekenruggen, op zoek naar weidser boulevard  buiten de lettergreep. Elk beeldenperk verpulvert in de tijd. Winter verspilt zich aan de speelplaats. Dit vers verstrakt. De schoolbel roest.
Veel koude ochtendnevel; adem van de zee het zoute gras belooft weer goede boter heuvels glooien nu nog tarwegeel maar avond kleurt al afscheid van de zomer  Hij heeft de eend zijn nek gebroken gevild versterft hij in de vliegenkast niemand komt nu nog cider kopen appels liggen in de schuur te drogen  Rook komt van brandend kreupelhout  bramen zijn geplukt, de zolder is gesloten de kat heeft voor ’t laatst geworpen en in de avondkrant staan nieuwe doden  Lang had hij reden naar zijn land te lopen zijn kar te laden met wat hooi, maar na de winter komen ze de koeien halen heeft het geen zin meer om dit pad te volgen
Schitterend licht uit duizend bewegingen water wind over water prevelend aanstormend opspattend water  zoals ik ziende de zon op het water het eeuwige licht denk zo, mijn ogen verdwalend in waterlichtverte, denk ik dat gij bestaat  die over donkere afgrond licht heeft geroepen - schittergedachte  schitterlichtverteverhaal.
Je kunt wel alles denken dat je wie weet wat, dat de wortel getrokken uit je bestaan een mooi rond getal geeft, het product van je wezen een hogere macht is  maar  waar kiemt de liefde, waar wortelt je lust, door welke trage lagen sijpelt het sap
Mijn huis is niet waar ik nu woon Het is de plek waar ik niet ben Het heeft geen muren geen ramen en geen grond  Mijn huis ligt in mijn hoofd in mijn verleden
Er was eens een muisje in mooi Amsterdam         Dat zat in een molen heel stiekem verscholen         Hij dacht bij zichzelf: wat is het toch fijn         Een muis in een molen in Mokum te zijn.          Refrein:         Ik zag een muis!         Waar?         Daar op de trap         Waar op de trap?         Nou daar!         Een kleine muis op klompjes         Nee, 't is geen grap         't Ging van klip klippedieklap op de trap         Oh, ja!          Het muisje was eenzaam en zocht naar een vrouw         En piep zij een muis in het voorhuis, ik trouw         En toen zongen ze samen: wat is het toch fijn         Een muis in een molen in Mokum te zijn.          Refrein          De muis kreeg een vijfling en allen gezond         Toen aten de muisjes beschuitjes met muisjes         Ze zongen toen allen: wat is het toch fijn         Een muis in een molen in Mokum te zijn.          Refrein          De muizenfamilie werd vreselijk groot         De molenaar vluchtte, hij was als de dood         Voor de muizen die zongen: wat is het toch fijn         Een muis in een molen in Mokum te zijn.          Refrein          De muizen die hebben het fijn naar hun zin         De molen staat leeg want geen vrouw durft erin.
Hij zit, zeer wit, tussen de scherpe stenen van de eindmorene, zijn oren gespitst vangen de stilte, het geluidloos zwerven van de poolvos boven hem op de gletsjer het zweven van de sneeuwuil in de schemer.  Dit is zijn wereld, hij is tevreden met zijn vacht. Zijn sterke achterpoten trommelen bij gevaar. Voor de ijsbeer duikt hij weg in spleten vindt daar nog uitlopers van wilgen korstmos en als de kust weer veilig is rent hij snel naar het water, knabbelt aan zeewier.
Je vraagt je af hoe machines werken  Seizoenen samenvloeien en je zonder moeite  een ander straft. Hoe er werkers staken  en de dieren doen. Hoe iets zondermeer  niets betekent. Hoe mensen eten en slapen  kinderen van huis gaan. Hoe rozen verwelken.  Je vraagt je af hoe machines werken.
Stap opgewekt voort al weet je niet zeker waar naar toe. Vooruit  over het glimmende asfalt tussen de kale bomen hoofd scheef, wuivend naar het huis dat al in de mist is verdwenen en straks vergeten.  Je zet een voet vooruit en dan een andere. Je kijkt niet naar de spiegeling in de plassen, het beeld van de takken waar je tussen hangt, pats! in het water.  Zo kom je verder weg van wat is geweest.
Twee clowns werken in omgekeerde volgorde door hun repertoire, hangen aan ringen als acrobaten, vallen nog harder als zij iemand horen brullen of stampen.  Ze proberen te praten 'He,' roepen ze uit, slaan elkaar met de vlakke hand en vallen opnieuw. Een stem zegt 'Zo kan het dus ook!' - nu lijken zij door angst bevangen.  Een van hen woont in een huis waar kinderen op sokken gillend over de houten vloeren mogen glijden. De ander heeft een moeder die hem het gevaar van water wees.  Midden in de piste dekken zij een tafel, compleet met voorgerechten, wijnkaarten, brandende kaarsen, voorbijschuivende gezichten en stadsdelen  terwijl olifanten, leeuwen, tovenaars en paarden achter de coulissen moeten wachten  tot de twee verklede mannen ook deze voorstelling overleven.
Dat alle woning mij is als een tent in de wind; dat ik iedere nacht tot de plaats van mijn rust moet klimmen als tegen een berg op; dat ik mijn ogen moet smeken zich eens een uur in het donker te sluiten -  is omdat ik nergens uw plaats heb gevonden op aarde. Niet in de tent: niet in de wind.
Wij zijn te hoop gegooid, wij liggen bleek en bloot en onmiskenbaar dood langs smalle, stille wegen.  Van wortels afgesneden, het loof dat leven was en stem van wind en regen is op de akkers stom gebleven.  Wij zijn gerooid en afgelegd en nagekeken op gebreken. De grond die onze moeder was is dood gewicht gebleken.  Wij liggen op een bietenvaalt,
De hond ligt zachtjes snikkend in zijn mand; droef peinst zijn baasje bij een glas genever. Er hangen duizend boeken aan de wand: ’t Geluk was hier bepaald geen gulle gever.  Op straat waaien geluiden van een feest: een schrille lach; er valt een glas aan scherven. Maar binnen zingt het wenen van het beest en zit zijn baas al uren te versterven.  Ik wed nu dat geen sterveling ooit raadt wie nu die twee zo bitter treuren laat.  Maar stuur toch in: wat aanspraak doet ons goed. Wij zien uw brief vol wanhoop tegemoet.
Ik heb voor jou een fiets gejat, Want gister jatte men de jouwe; Al was het dan ook nog zo'n ouwe, Je was toch blij dat je 'm had.  Je kunt als dame in de stad Geen eindeloze einden sjouwen, Immers het tippelen door vrouwen Wordt vaak ten kwade opgevat.  Daarom toog ik op dievenpad, Zoekend de schaduw der gebouwen Tot ik een vond voor Vindicat. 
voorzichtig  heb ik de gevangen vogel  uit de strik verlost  ik laat hem vliegen hij geeft mij vleugels
Het grijs hield vol dat alles wit was wat niet zwart was, dat alles dag was wat niet nacht was. De vele kleuren verbleven clandestien in het zonlicht dat hen nog niet kon velen.  Wat wij nu rood vinden was wijnwit. Oranje? Volle-melkwit. Geel was een heel oud wit. Groen, een grijzend wit. Het blauw was nog zo bleu. Indigo bleef maar bleken. Violet werd olievet.  En verder was er zwart. Elke nacht waren de tijden zwart. Elke zee was zwart, elk woud, elk werelddeel. De kunst was zwart, zo zwart als  de wereldziel. De inkt was Oost-Indisch  kleurendoof.  Moest er nog daglicht wezen? vroeg de ochtend soms, of liever vroeg de regen ('t regende pijpen- stelen). De zon scheen daardoorhen en kleurde als een boei, werd een oranjeappel, verschoot van vroeg goud tot geel en groen, zag dan weer blauw, waste met indigo een bloembed, violet.  De eerste regenboog sprong in het eerste oog.
Net heb ik zeilen gehesen met bloedend hart heb ik afgezien van de nachtvangers en ik weet nu dat diepte niet kan komen dat vaart niet kan komen als ik niet raaf vrouw in mijn lichaam krassend verlos.  Net zag ik dat je de raafman bent en ik geef je koosnamen en je bent mijn lijk we liggen al zo lang in duisternissen dat boeglicht ons bijna niet kan vinden maar zoutwater tilt ons op laat stroom verlopen naar zwartgevederde oceanen.  Net is het schip vertrokken, zeilt aan wind de verte in en de raven bevolken de boeg en spiegel de ander in jezelf van veel verder ga ik vaart maken ga ik zeggen wie ik ben en zo kunnen we dan eindelijk samen zijn.
Dacht dat je ver was, vader, een ander land was, mijn stem daar niet kon horen, dat je grijs gestold als steen, grimmig als een oude boom nors omschorst was.   Ik kijk naar het omlijst gezicht, de stroeve blik langs mij gericht. Wat, als binnenste zich buiten keert, harde kernen fijn dooraderd blijken, nerven teer glanzend blootliggen, ik op sporen van liefde stuit?  Weet dat je ver bent, vader,  in een ander land bent.
Hier is de grote verdwijntruc:  kijk naar de vrouw in de kluis,  de deur staat nog aan  en kijk naar de man met die deur  in zijn hand,   die hij sluit.  Zie zijn vuist, proef de rook, ruik het kruit.   Speel mee zonder spoor van begrip of van greep  op de machinerie.  Houdini de Tweede op de rand van zijn bed,  hoofd in handen - niet zijn eigen.  (Hoofd. Handen.)   Een man met een cape en een staf  doet of het niets is.   En zij, zij is weg. Opgegaan. Kijk,  kijk zijn vuist,  die hij opent:  in het holst van zijn hand jouw oog.
Het leuke van een tuin is dat je hem voortdurend snoeien moet, of snoeien, noem het oogsten, of wat je zoal met snijbloemen doet, snijden, in een vaas zetten, de stelen, in knop waar men de bloem in ziet, of bloem, noem het poëzie, of gewoon verhaal, want wie niet waagt die knoeit, wie schrijft die snijdt, wie snijdt die bloeit.
Een nieuwjaarsviering daar hoort bij veel heil, geluk en denk aan mij maar het zou het goede overdrijven daar steeds mee aan de gang te blijven. Mijn wens is dus kort vormgegeven:
Hoofdhaar is een knolgewas. Jij hebt knolletjes in je huid, Taai en herfstachtig gras komt daar geregeld uit. En ieder knolletje is een knoest van o wel duizend cellen. Studeerde je histologie dan moest je die allemaal tellen. Ik echter zeg alleen maar dit: dat onder haar en schedelbeen een buidel hersencellen zit, en dat daarvan één cel alleen wel duizend gedachten wekt. (Dit vriend zij u ten teken dat een en ander wel eens lekt; wij spreken dan van Spreken.) Eén haartje uit je wonderhoofd gerukt, ware zij uit je brein ontsproten, zou je dus van een knol ter grootte van een miljoen gedachten  hebben ontroofd; en kon ik je zachte hersenen strelen zoals ik nu je kruintje strijk, dan stond wat je nu voelde gelijk aan tien biljoen tafrelen.  Ontstelt u dus zulk vergezicht, houd dan uw schedeldoosje dicht.
Hij is niet uit de lucht komen vallen daar in Bethlehem al klonk er de boodschap en het lied van engelen maar heeft moeten groeien vanuit een vormeloos begin – er was alleen maar een woord dat mocht worden geloofd en dat zijn moeder ontvankelijk maakte Ook de vrede zal niet uit de lucht komen vallen als een warm zacht kleed over ons heen maar wil groeien daar waar geen plaats is vanuit een belofte die mag worden geloofd en die ontvankelijk maakt tegen alle bedenkingen in – wat je niet zien kunt nog niet zien kunt het rijk van vrede het groeit al het kiest mensen:
'En het geschiedde in die dagen dat er een bevel uitging vanwege keizer Augustus...' Je las het ons strak en plechtig voor.  Weg moesten ze uit hun huizen dagreizen ver om ergens geteld. Waarom? Vanwege. Dat woord kende ik niet.  Maar wel dat het bevel ook hier kon gelden, aan deze feestelijke dis en wij vertrekken moesten, plotseling  Om geteld of erger. Het kind, de kribbe de wijzen uit het Oosten vielen in het niet.  Ik keek naar buiten. Nergens scheen de ster. Je stem leek ver, je las de oude woorden.  En ik vreesde met grote vreze. Vanwege.
Kijk, daar gaat de vrede. Iedereen springt op. Waar? Daar! In die blauwe jas! Ze drukken hun neus tegen het raam, leunen op elkaars schouders. Hij is heel klein. Ze hebben hem nog nooit gezien. Ze roepen: vrede! vrede! Hij hoort hen niet, verdwijnt uit hun gezicht.  Ze voelen hun hart bonzen en gaan weer naar binnen, grijpen elkaar beet en aarzelen. Moeten ze elkaar doodslaan of moeten ze elkaar kussen? Wat moeten ze doen? Jij mag het zeggen, fluisteren ze. Nee, jij. Nee, jij! Jij!!
Kerstmorgen vroeg... De prille jaren vijftig leden  buiten voelbaar onder de winterkou,  de rode kolenkachel was nog amper lauw,  maar de elektra-kaarsjes in de kerstboom deden   hun best, de kleine jongen wreef zijn handen,  maar bleef zich warmen aan hun zachte stille licht,  zo af en toe kneep hij zijn ogen dicht,  waardoor het nét leek of er echte kaarsjes brandden.   De mooie kaart van oma op het schrijfbureau,  "Gelukkig Kerstfeest" las hij... En dat was ook zo. 
Winter. Je ziet weer bomen door het bos, en dit licht is geen licht maar inzicht: er is niets nieuws  zonder de zon.  En toch is ook de nacht niet uitzichtloos, zolang er sneeuw ligt is het nooit volledig duister, nee, er is de klaarte van een soort geloof dat het nooit helemaal donker wordt. Zolang er sneeuw is is er hoop.
het is winter - je lichaam uit takken knettert. ik zit met een boek over blijdschap in mijn hoofd, een thema uit de middeleeuwen. gebonk, geraas aan de poorten van het hart, maar ik blijf binnen. anderen voor mij deden het helemaal anders, ik kan dus maar gewaarschuwd zijn. je lichaam trekt weg - de winter duurt nog, dat wel, maar het gaat. de helft van de wereld doet het met veel minder. men heeft daar zelfs geen druiprek. voeding is en blijft er het gesprek van de dag.
Er liep een hondje tussen de soldaten, meisjes giechelden op de laatste rij, toen zij een lange juichende cantate over de hemel zongen: Maakt u vrij! Het was een straat als alle andere straten Ik zag een heilsoldaat, hoe hij Haast jubelend zong, of hij 't nooit meer zou laten,  hij keek omhoog en leek onzegbaar blij.  Ik hoorde de trompet niet noch de hoorn, ik zag alleen de wonderlijke lach van een, die in verlangen stond verloren en zong of hij de hemel open zag en of hij stond tussen de engelenkoren en of hij God zag op de jongste dag.  Ik die de moed nooit had om op een kist van God te spreken met geheven handen niet om in hete zon, regen en mist met heul en troost bij pooiers te belanden-- maar ik heb nooit geweten, wat ik wist en ik dacht koud te zijn, maar ik verbrandde, ik ging een weg, maar ik heb slechts gegist want ik kwam uit tegen mijn kamerwanden.  En als de dag komt, waar de heilsoldaat haast jubelend van zong, zal ik als hij, zo wonderlijk bereid, zo stil en vrij,
Tussen de dagelijkse muizenissen heeft zich een woelrat in haar hoofd gevestigd, zo een  die niet meer weg wil, die de taal versplintert  tot onverstaanbare klanken en de wilde blik  in haar ogen verankert, woest om zich heen  slaat, aan haar zinnen knaagt, herinneringen loswrikt, tegen de toekomst aanhikt, hij vreet  zich een baan door haar hoofd, hij knabbelt aan haar wilskracht, tast aan, valt aan, heeft niet de wil om te leven, ach nee, kansen op  overleven zijn ten eeuwige dage verkankerd  Nu zijn woelratjes op zich best aardige dieren met een hoog aaibaarheidsgehalte, maar uit haar hoofd kan niet langer een boom groeien  In de nacht van haar hoofd huizen de taboes in de koestering van haar laatste woorden leeft in de elleboog van haar laatste levenshoop komt  in de genade van haar doodstrijd smaakt niets
Hier wordt de vreugde bevestigd: weiden stappen in een cavalerie van drogend hooi en juichend zet ik mijn kinderen als jonge ruiters in het zadel van mijn hals.  Een blije nederzetting is dit huis en waar de zon aan overuren doet, heeft men zich dagen verslapen.  Ik leer er begrijpen hoe verdraagzaam het schaap met zijn zomerlip blaat. De merel noem ik mooiprater tegen het onweer in en met kleine vreugden kan ik reageren op de commentaar van de koerende duif.  Er zijn grotere dingen op komst,  In dit wijnjaar telt mijn vrouw de maanden; wellicht behoort het kind tot de bloedgroep van de vink, die in de boom een toonladder schuift.  Aan de zwaluwen zijn mijn stallen verhuurd, zij worden mijn liefste vertrekken: de balken krijgen sieraden, in die weelde kan ik tijdeloos verjaren.  Hier voer ik een stil bewind: als een kamerheer ben ik in de vrede thuis.
de avond hangt stil boven de stad  bewegingloos als op een foto,  een filter van lila schemer  verkorrelt het panorama,  dringt erin door  als losse thee  in kokend water   en verkleurt het leven  zoals de dingen  op een oude polaroid  die mij nog later,  wanneer ik hoop te vergeten,  zal herinneren  aan verliefdheidsvlagen  waarin jouw naam wappert  als een verloren sjaal  op schuwe winterdagen 
Je zou niet denken dat ze spelen, viool, harmonica en tambourijn, voor vijf verwaaiden op dit groot terras en stoelen bij elkaar op schoot gezeten.  Hoor dan ons kaal en puur applaus of wij al lang begrepen hebben dat wij de schuld zijn van hun kou en wat er meer lijkt op verdriet.  Zij spelen het gedreven of wij van de wind hier op dit lege plein voortaan wel hadden kunnen leven als zij blijven konden, anders niet.
Ik zeg je een stem die je legt  in de nacht, een wolk om de ster  die je bent en je glimlacht een   naam. Zo stil in de nacht huilt  dus kracht en zo koud is de maan in  je macht tot je zwijgend inslaapt.
Terwijl ik mijn ochtendblad openvouw gaat een jonge vrouw met een jonge takshond tegenover mij zitten  het dier reist voor het eerst, is nerveus, scheurt snel mijn krant aan snippers, klimt op het klaptafeltje, bijt in mijn  hand, bijt in mijn pakje  sigaretten, en legt zo de basis voor een gesprek over dieren (die van lieverlee  mensen worden) dat duurt tot Den Haag-Laan van Nieuw-Oost- indië, want daar stapt de jonge vrouw met de jonge hond uit.
Gij, Die alles weet en alles begrijpt, ook waar Uw Zoon geen tijd voor heeft en geen geduld, tot U, lieve Moeder, zing ik dit lied: van U gekomen, keer ik tot U terug. Moge het niet te lang duren voordat ik weer bij U ben.
Het huis van een kennis, die met vakantie is, leeg halen.  De schilderijen, meubels, tapijten, kachels, het servies, grammofoonplaten, kleding, spiegels en ander huisgerei fotograferen en op ware grootte afdrukken.  De gefotografeerde dingen eventueel met een standaard in de rug - denk aan de meubels -  weer op hun oude  plaats terugzetten.  Messen en vorken hebben geen standaard nodig,  komen gewoon in de gefotografeerd bak (het zoutvaatje een  kleine standaard).  Bij zijn thuiskomst zit wat de bewoner in het buitenland de laatste weken zag, ontwikkeld door een  plaatselijk fotograaf, plat in een reistas.
Ik ben verzot op literaire prijzen Van AKO en van Libris tot Nobel Als het aan mij ligt zit zo'n jury wel Haast elke week een winnaar aan te wijzen  Steeds als ik op tv weer van die grijze Belezen heren het gezelschapsspel Der letteren zie spelen, merk ik snel Hoezeer mijn haren niet te berge rijzen  Ze leggen uit hoe fraai de schrijver schrijft Waarom het plot zo goed zou moeten wezen En hoeveel keer ze seks hebben geturfd  Waardoor je prima op de hoogte blijft Zelfs zonder dat je ooit iets hoeft te lezen Want boeken zelf, daaraan heb ik de schurft
Heel even staat hij in een bui van veren een korte sneeuw een kolk van kleine pluimen weerspiegeld in de vloer een ademloze vrede terwijl het schot weerkaatst tegen de zuilen.  De lichte buit begeerd de vogel weerloos als room geschept gelegd tegen zijn huid aanspoelend in een golf van bloed ontroering de kerk zet in de zon haar bakens uit.  De zomermiddag heet gesmolten blauw de ramen verbazing gans zijn lichaam wit verdriet extase alsof hij lag heel hevig in een vrouw verzadigd maar dat weet hij niet.
Het was de Broederschap der Edelsmeden Waar hij na 't zweren van een dure eed Met lustig kloppend hart zijn intree deed Het bleek daarna al spoedig dat de leden De nieuweling (voormalig hoefsmid) meden Hij mocht ook nooit eens achter op hun sleden O vrienden, wie doorgrondt zijn smedenleed?
Gij hebt het hoog geheim doorbroken, Heere Jezus  Tussen ons en den Vader, naar Uw Woord  mogen wij zonder zonde zijn en nieuwe wezens  wat er ook in ons leven is gebeurd.   Ik deed van alles wat gedaan kan worden,  het meest misdadige - en was verdoemd.  Maar Gij hebt God een witte naam genoemd  met die van mij. Nu is het stil geworden,  zoals een zomer om de dorpen bloeit.   En moeten ook de bloemen weer verdorren: 
Plekken die alles doen om zich aan het zicht te onttrekken die zocht hij op - in schaduwen gedompeld van betekenis ontdaan.  De huid van het gebruikte aan te raken, terloops en  op zijn foto's na, vergeten.  Deze bezem scheefgezakt en versleten met het huisvuil aan zijn voet.
Zichzelf genoeg neemt minuut 1 van het uur 2 60 centimeter de gedaante aan  van een verloren haar in bad (bindbaar rond bv. een boek in pakpapier tot op een schap terecht  staand voor een tribunaal van stof: die gedachte is de dageraad straks). Blanco trekt de seconde 50 vol  geschreven vleugels aan, vliegt zich te pletter wordt een letter in een zelden, nooit gestelde  vraag bestaan er badkamers met tussen tegels kunstgras
dit de landschappen verenigt in een wil: het mij wenken. kende dan ik de myriaden ogen van hun gelatene? op het bereik waarvan ik mij in verdichtsels hulde, al voedsel verzamelend onder maar een voorwendsel: weggaan, uit mijn as treden, uitruimen de urn. of zo: vochten uit mijn slijm tredend, zwemen verspelend. maar zo, dat dit mij lokte als een voeder of oxigenium. zo ik naar willekeur van welluidendheid wisselde, of wespen inademde maar bijen uitsprak    ---------------------------------------- uit: 'Alle gedichten tot dusver', 2002. 
Wanneer de dobber duikt doet de visser De top van zijn hengel snel en snibbig Aanslaan, onder het donkere water Voelt hij de angst van broeder vis, De hand aan de hengel geeft zachtjes mee, Geeft hem hoop, haalt hem dichterbij en hoger op Naar 't blauwe ogenblik waarop hij zal versmachten In de zomerlucht.  Het zilveren lijfje siddert, het muiltje Gaat wijd open op het groot geheim, Het schepnet schuift onmerkbaar nader.  Uur na uur van uit het leefnet Seinen de gevangen vissen  Naar al hun soortgenoten Hun ongelofelijk verhaal.
Filosofie, ook leuk Waar dient het leven voor? Wat is instinct En waar komt het vandaan?  Ach, zulke vragen zijn Onbeantwoordelijk (Dit adjectief - Zou het mogen bestaan?)
Als ik de groene luiken openzet, Zie ik de bloemen om het raam heen trillen Druipend van tintelende dauw, en kil en Overzoet waait een geur door mijn gebed.  O wonden, o bloei Gods! Mij is in 't bloed Eén uwer ranken dringend en uitlopend, Die, als uw lente eenmaal mijn zijden opent, In duizend bloemen mij uitbreken doet -  Een vreemdling stond in de tuin en groette. Hij nam mijn hand en voerde me als een knaap Over het grasveld naar 't begroeid priëel, 
Dat niemand weet waar of we ons bevinden en waarom we hier gekomen zijn  wordt angstvallig stilgezwegen voor de kinderen Die verklappen niets van ons geheim  Er is een plek waar iemand zich ter aarde moet werpen voor één glas oorspronkelijk water en een kop vol stof is alles wat hem wacht Treurclowns murmeren 'dat hij eerst moet leren door één deur te kunnen met de zwaartekracht'  Maar stofkop lacht en neemt de glans aan van een Alpentop Elke korrel aarde veert springlevend op waar hij zal passeren Heldendom als dit kán niet eens worden vernederd Er is een wolk die over heel de wereld regent
Laden vol warme halzen breit zij en komt zo mensen op het spoor die het jaar door winter trotseren in haar.  Naalden zijn de laatste taal. Een na een heeft rijm de levenden het zwijgen opgelegd. Toch zijn ze er nog allemaal.  Hun alfabet is een perfect geheim, het wordt omwonden, niet gezegd. Wie spreekt kan er niet bij. Hun gesprek tikt, tikt om mij.
Het sierlijkste is niet de zwaan, maar het water waar de zwaan zich spoorloos in weerspiegelt, een rimpeling van vriendelijke huiver.  Het sierlijkste is niet je lichaam, maar de spiegel waarin het lichaam licht bezeerd weerspiegeld wordt, terwijl een hand verschuift over je huid en ook een streling dan, omhelzing van zichzelf, op je lichaam liggen gaat.  Terwijl mijn blik die dat niet blijvend vangen kan, gevangen blijft, en onomhelsd, zoals wie ééns genodigd tot genot, daarna voorgoed gegijzeld blijft in pijn.
Heden voelen mijn voeten zich goed in hun sokken en die weer in hun ruime maar nog niet sloffende schoenen.  Waarom dan niet de paden op, de bergen in, de velden over bij deze stad vandaan waar stegen uitlopen op steigers  niet meer door boten gebruikt. Wel kan men daar gaan staan uitkijken over het eeuwig veranderlijk zichzelf blijvende water,  ervaren dat tussen benauwenis en ruimtezucht een afgepaald maar onbeklemd domein kan liggen: dit me één dagmars af te ronden  eiland.
Nooit wacht er een man op een vrouw. Een man gaat naar zee of hij vecht of hij komt in een afgrond terecht. Mannen gaan altijd weg.  Op een balkon speurt een vrouw, de hand aan haar slaap, de horizon af: Komt hij gauw?  De wacht zet zich voort op luchthaven, kade, perron en bij de gevangenispoort.  Eerlijk, het wachten viel licht als hij terug is waar het begon. Ze vertrouwt het vertrouwde gezicht. Haar zeeman, haar dief, haar soldaat, haar dappere ontrouwe lief die het niet helpen kon.
Soms is een pauze genoeg. Tel ongezien tot tien op je vingers in een gesprek voor je antwoordt; zo lang duurt de suggestie van luisteren.  Blijf in de ogen van de persoon tegenover je kijken. Vermijd staren door zo nu en dan te knikken (volg de beweging van de kin).  Wees vriendelijk als je aankomt. Voor je weggaat. Laat een aandenken achter.
Er is altijd een zonderling die mij wil spreken, bijvoorbeeld als ik uien sta te bakken, gezouten kaantjes of tout court spek. Die zonderling is God.  Hij belt nooit aan. Hij komt mijn keuken zomaar binnen, neemt mij de pan uit de handen. O Veni, Veni Creator! Alles brandt aan.  Want God houdt niet van orde, niet van regelmaat, heeft geen gezag. De vlam in de pan. Precies zijn schepping: te veel hartstocht en te weinig maat.
De koning leed aan melancholia, zij hield hem uit de slaap. Het eerste licht trof een verslagen man. Er werd gefluisterd dat God zijn goede hand van hem terugtrok. Nu houden boze machten bij hem huis. Zijn kamerheer, een praktisch man, liet toen een herder komen. Jong en muzikaal zou hij de wolk om het koningshoofd verdrijven.  Die kunst bood kort soelaas; andere gaven ontwaakten de jongen en tienduizenden versloeg hij met de stenen uit zijn hand. Toen dat gerucht de burcht bereikte, kon geen tokkelspel de koning nog bedaren. Blindelings greep hij zijn vertrouwde speer. De jongen bukte en dook onder. Later keerde hij in een koningsmantel weer.
Het waren eenvoudige mannen, arbeiders in manchester pakken, weduwnaars, ongetrouwde boerenknechten  en hier en daar als miskende intellectueel een bleke letterzetter. Ik luisterde ter hoogte van hun heupen  hoe ze hun eigen mythen schiepen waarin een aardappel de gestalte van een god kon aannemen,  kwade geesten in de gewassen huishielden en de geschiedenis werd gepeld als een ui die zoals bekend, geen kern heeft.
Er was onder mijn hersenpan Geen schuld die me bezwaarde -  Ik kende niet de fado van De laatste mens op aarde -   Ik was een doodgelukkig kind - Er waren kinderen als ik -  Ik waaide mee op elke wind En had dezelfde schrik.  In dromen martelde ik verwoed, Maar had van niets berouw -  Nu ben ik menselijk en goed En heb het Spaans benauwd -
Een gedicht moet over iets gaan; anders kan iemand niet zeggen of het gedicht overbodig is als hij kan zijn waar het gedicht over gaat.  Wat hij kan zeggen, wat in zijn hart is: een gedicht als het een groter is dan het ander,  teleurgesteld als het geen goed gedicht is.  Een ander kan de woorden die te groot en te klein zijn  vergeten als ballen die hij kort na elkaar hoog in de lucht gegooid heeft,  maar neem hem zijn gedichten af en wat houdt hij over? Hij wil nog meer gedichten schrijven, genoeg om de halve wereld te vullen.
wij zijn gezichten wij hebben het licht gestolen van de hoogbrandende ogen of gestolen van de rode bodem  ik ben vuur veel vuur golven van vuur vissen die stil zijn als het gezicht dat alleen is ik ben veel van steen en vaag als vissen in watervallen ik ben alleen alleen beenlicht en steendood  wij zijn gezichten open en rood zijn wij licht zijn wij open wij zijn ontplofbaar  ik weet niet wat steen werd ik weet wel wat dood is  dood is ik word
Ik kan schrijven waarover ik wil alleen: lang niet altijd wil ik en ook het onderwerp moet bij mij horen  En zulke onderwerpen zijn moeilijk te vinden ze moeten je in de schoot vallen en dan plots denk ik: hé, dat hoort bij me  Zo ben ik een nachtegaal in de herfst een krekel in de nazomer, een kind van het late seizoen: ik ben oud  Met de ouderdom vordert de techniek met de techniek vordert het onderwerp en met het onderwerp vorder ik
Ze trokken God aan zijn mouw: 'Dat geschenk van je, de liefde, wat was daar je bedoeling van?'  Het regende en God verzonk in gepeins (maar eerst rukte hij zich nog los, hij hield niet van hun manieren) en al peinzend waadde hij door leven en door dood, door waanzin en nalatigheid, door waarheid en door angst, zag hoe zij frunnikten aan elkaars jas en daalde peinzend af langs de smalle trap van hun rede —  'Ik heb het geweten', mompelde hij. Ik héb het geweten'.
manen van het witte paard dat hinnikt aan de rand  aan de rand van wat ik ben wie ik ben vervreemding stilte eenzaamheid  Tegen de bergen omhoog geruisloos - wat een moed! Gesel van zorgen,  woedende stem die stamelt, hakkelt, schreeuwt, makker, kameraad! In de donkere spelonken van dit vreemde oord.  Daar gaat het witte paard, ervandoor... met wapperende manen,  ruim baan!  Al het groen is van ons.
De schreeuw van wie de zon doet opgaan helemaal in z'n, met prachtvolle veren bedekte, eentje. Triomf die als doodskreet kan worden verstaan. Zoals, andersom, de schreeuw van wie heelhuids ter wereld komt: in woede en pijn je moeder verlaten en dan toch luidkeels willen leven en leven. Onbegrijpelijk, later.
De trein die mij naar mijn voorbije liefdes voert heeft net als vroeger weer aanzienlijke vertraging. Het geeft niet wie er wie bij toerbeurt achternaging, haast altijd waren de verbindingen beroerd.  Een tijdlang heb ik zelf gedacht dat het zo hoorde, dat je elkander mist om bij elkaar te zijn; na jaren, in de heftst, weer in dezelfde trein, denk ik alleen maar dat we niet zo erg goed spoorden.  Wanneer ze mij begroet kus ik haar op de wang, want wij zijn voor elkaar toch niet meer te genieten en hebben al genoeg verkankerd en verpest.  Het is misschien ook niet van wezenlijk belang: ik heb de kans om jong te sterven laten schieten en moet nu maar het beste maken van de rest.
Als ik je nu de oceaan liet zien, verdwaald en buiten adem, één groot geratel. Sommigen erlangs in dunne kleren, geliefden, glimmend, argeloos  in de ijle lucht een weg op die zij kennen. En keren terug naar het ogenblik, de vrouwen boven de sturen - alles wat zich afspeelt, het hele leven door, have en goed één richting uit, godvergeten oorden.  Ergens laat men vliegers op, vraag mij niet,  wit en groen - het gaat om de belofte, de milde bries die tot uitzien dwingt.
Door een verspreking viel ik uit het raam. Op straat liepen gedachten te hoop, zij bogen zich over het neergedaald lichaam en zochten een gat in het hoofd.  Er duwde een vraag op mijn voorhoofd, zo scherp dat mijn ogen begonnen te lopen. Ieder gezicht ging voor mij open en toonde hetzelfde verschrikkelijk woord.  Ik wist dat mijn status van dichter vebood het mee te nemen, de taal in naar boven. Daar hingen intussen, bezorgd, de genoten en trokken mij aan mijn tong weer omhoog.
Naarmate de feestdag die nadert groter is neemt ze meer tassen mee voor haar boodschappen. Voordat haar iets kan worden geopenbaard  stapt ze op de fiets en door een zekere welvaart op haar betaalkaart is het moeilijk om kalm te blijven. Ze denkt, of kun je dat wat door haar hoofd schiet  geen denken noemen, als het maar niet druk is, het is ook veel drukker als anders en toch -  wat een gemier, want daar staat de ijstaart. Niet hier.  Hier staat het brood. Verlaten door elke besturing en geplaagd door geschitter gieren haar ogen langs de maanzaadbroodjes de worstenbroodjes  de Finse bollen het zonnebrood geen stokbrood? en let op de versheidsdata vergeet de stol niet maar welke is de grootste verrassing voor haar huisgenote  die met spijs of die met vruchten en dit is pas het brood, het onderste van de maaltijd, wat doet ze, blijft ze of gaat ze, ze blijft en warrelt door de winkel.  Uitgezwiept door de draaideuren fietst ze terug en hoort ganzen; ze kijkt omhoog naar hun vlucht boven de stad,  waar gaan ze heen, al gaan ze weg  hun kwebbelen maakt haar onverklaarbaar blij, de koude lucht kolkt door hun keel, daalt uit het hoge op haar neer - wat een verlokking  tot mooie woorden - terwijl ze langs grasvelden rijdt die naar het beleid van de gemeente struikloos zijn opdat er in de struiken niet gebeure.
O Heer, vergeef mij, dat ik zoveel jaren Uw aarde liefgehad heb en Uw zon, Uw vogels en Uw bloemen en Uw blaren En nooit Uw liefde daaruit leren kon.  De grote zee en alle wijde wegen ontstuimig heb bemind; alleen het lied van wolk en wind, en zonneschijn en regen heb aangebeden, maar Uw liefde niet.  Dat ik Uw wereld als een harp bespeelde en zag Uw grote harmonieen nooit. En heb mijn dank, met ogen wijd van weelde als witte bloesems in de wind gestrooid.  Wel achteloos heb ik Uw brood genomen en hief de volle beker van Uw wijn, Totdat Gij aan mijn tafel zijt gekomen en mij omringde met Uw felle Zijn.  En mij Uw hand oplegde, de doorboorde, een lichte, maar een eind'loos zware druk. O Heer, vergeef mij, dat ik Uwe woorden voorbijging voor een beetje broos geluk.  Thans sta ik voor U met een hand vol bloemen,
Wit hoeft niet stil te zijn in een iglo van papier  is geen bubbel in de tijd maar constante geboorte  wat gebeurt als je kleur met een moker kapot slaat  wit is schansspringen wit is een spaceshuttle  laat me aantreffen wat  er voor mij nog niet was  onder de tafel de postduif van een jonge vorstin  de huid van een telegram een ansicht uit antarctica  en heel soms het kokos van een babypiemeltje
Toen de lucht op was verdwenen de dingen. De meubels stonden gedacht, louter schimmen van ambacht en hout. Ik hield een pen in de hand, maar kon mij het doel niet herinneren. Er scheen licht, maar dat lag aan de lamp.  Of omgekeerd. Alle verklaring was opgebrand. De boekenkast vol, maar zonder gewicht. Zodra ik er mij op beriep, vielen de letters als zand van de bladen. De spiegel keek wit van schrik naar de kamer, die barstte,  scherven van een onleesbaar gedicht. Zo geschiedde in alle kamers waarin ik was opgesloten, in theorie. Elke deur vastgezogen door niets, het luchtledige. Alsof niet achter de deur de materie  met duizend handen de werkelijkheid schiep.
De vlakke boordevolle breedgespreide vloeirivier van bleekallure heeft een luider en een stiller zijde.  Bedden met Monetlelies bloeiend eierdooiergeel, langs de geschoren grasoever rietgaten zonder witvisvissertjes.  In het lichtmidden van de waterweg rugbuigingen der halende roeiers. Hof Vredelust zal zijn. Minikasteel. 17e-eeuws werk.  Het bric á brac voorbij aldoor het vlakke blinkende dat over het plein van paardeweidjes, van tuinerijen door Ouderkerk voert.
als ik buikpijn had vroeger legde je je handen ongeveer ter hoogte van onze navel en de pijn verdween  ik heb mijn handen  op jouw buik gelegd maar ik kon de pijn niet weg nemen  in één nacht waren  mijn handen te klein geworden  terwijl ze toch groter waren dan toen ik buikpijn had vroeger
De jongen vliegt. Zijn armen bootsen vleugels na. Niet van een albatros of adelaar maar van een Messerschmidt. Hij vliegt van A naar B, van kast naar bed. Hij heeft te vroeg de landing ingezet en stort in zee. De Pipercup en Bristol-Blenheim vallen mee, ook raakt de zeemacht bij zijn val betrokken.  Brokkenpiloot, over de doodsangst heen, verspeelt straks nog zijn Starfighter en Hurricane.
Geen gezelschappelijk leven leidde ik. Ik groette mijn sibbe, buren. Gaf mijn vrije tijd aan het Boek, uitgezonderd de uren uitverkoren  door me voor scherts met mijn kinders. Wat oude vrienden betreft, ik miste hun por in de ribben niet om bonmots als Van je vrienden moet  je het hebben. Toen kwam ik bij de kroon op voor de goor belasterde krijgsgevangengenomen generaal van het oudheroïsche type, getuige de  zwarte brief door de Hunnen verstuurd die van Li Ling bewaard is gebleven, en bevond me net zo alleen te staan als hij in de steppe.
De stemming in het dierenrijk wordt grauw nadat de trieste tijding is vernomen.  Geen vogel zingt een lied bij dag en dauw:  de door hen alle zo geliefde vrouw  ging heen. De schrijfster was ze van hun dromen.   Voor troost zijn apen bij elkaar gekomen.  De octopusinkt kleurt diepzwart van rouw en leguanentranen blijven stromen.  Halfstok bevlaggen luiaards nu hun bomen,  hoog in een treurbeuk kwijnt een rode wouw. 
Ik wil gezellig sterven zei ze zonder drama glaasje in de hand pinda’s pellen op een krant een lied van vroeger zin voor zin nog kunnen zingen en dan krak.  In beweging woensdagochtend met de kracht van vijfentachtig gymmen op een Weense wals knieën krakend in de maat, een twee drie en een twee en uit.  Gerieflijk in de leunstoel de laatste crypto opgelost advocaatje nippen rode konen en een aangeschoten giechel met vriendinnen en dan stop.
is de kunst je als een kenner te vervelen en langzaam, slok na slok, de doffe streken van het daglicht te vergeten, is de kunst  je lichter te bewegen, wild en wilder alle hoop en wanhoop van je af te slaan, is de kunst een schoonheid te bewegen  naar het Prado van je bed te gaan.
Je ademt de laatste vrije lucht in, bijna longduizelig,  vrolijke standbeelddanser die je minutenlang bent. Ook de pioenrozen leven zich volmaakt uit in deze lucht en draaien hun bloemhoofden mee met de zon.  Het drietoninge gezang van de Messiaenvogel. Ingekleurde bewegende bomen. Late onzichtbare zomersneeuw.  De herfst drentelt over de landweg, in zichzelf verzonken. Iets ademt je in.  En inmiddels ben je drie hartkloppen verder en weet je weer alles over alles.
Zoals iemand die wordt bekeken en zijn hand onwillekeurig naar het aangezicht brengt, de blik neerslaat, de al gelezen krant nog maar een keer openvouwt. Kortom: niet meer is  zoals hij onbekeken was. Zo blijken ook elementaire deeltjes onderhevig aan universele gêne. Als je kijkt wijzigen ze schuchter en onvoorspelbaar hun snelheid of plaats. Staalharde  wetten en eeuwen waterdicht cijferwerk: ze werden bedankt. Maar niet zonder stijl verlaat Werner het zinkende schip. Ijzig kalm rekent hij ons de ware omvang van onze immer uitdijende onzekerheid voor.  -----------------------------------------------------  Werner Heisenberg publiceerde in 1927  een van de belangrijkste principes van de kwamtummechanica.  De formule 'kwantificeert' het begrip onzekerheid:  de waarnemer beïnvloedt (ongewild) altijd weer het waargenomene.
Hoor de stilte kraait. De minnaars dolen in de nieuwe wouden van de winterslaap en alle zaaiers, nu vermomd als jagers, doden.  Met een weefsel van regen en moeheid heeft de stilte ons bekleed en onze lippen gericht naar het van koude biddend noorden.  Zo stil is het nu dat men huivert en vreest dat iemand plots op een gong zou slaan en van de leegte zou scheuren het oorzichtig vlies.  Tot in de vingertoppen eenzaam is het hart en zo benauwend stil, als het huis dat instort bij het nauwelijkse rinkelen der sleutels.
Als een heimelijke kleur wonen bij Paul Klee, en niets meer zeggen. Een lijn zo zacht door zijn lichaam voelen en machinale diertjes
Hoe moeten we door dit portaal  naar binnen? Ik kan niet verder en blijf staan. Tussen de sleutels die Petrus peinzend koestert en Jesaja's neergeslagen blik rekken zich leeuw en leeuwin staande op leeuwin en leeuw. Naast Jeremias, rug aan rug met Paulus, starend naar de voorhal van een kerk vol heidenen. Ik kijk omhoog en zie de deur die is geopend in de hemel. Ik zie de troon en op die troon versteent hij die tot leven wekt; zijn linkerhand rust op een boek. Hoe kom ik onder dit visioen vandaan? Wat te beginnen met de vierentwintig oudsten en die vier dieren vol ogen, die elk zes vleugels hebben, en die twee sterke engelen die zwijgen? Wat moeten wij met deze beelden, ontleend aan een vergeten boek?
Hij ontstak in gramschap, heftig als die van een Amsterdammer aan een autostuur, die rijdend door rood licht, komend van links, moet wijken voor een ander, die van rechts door groen licht nadert, o het schrijnened onrecht hoe een tweewerf gepriviligeerde een eerlijk man belaagt... Zo was zijn toorn.  Hij weende, was vol mededogen, als een vvd'er van de oude stempel - stempel zeer oud, het drukt PvdV - geroerd tot tranen wordt als miljonair, een deugdzaam mens toch, want die worden rijk, belasting moet betalen... Zo groot was zijn medelijden.
De jongen wachtte op de dingen die komen zouden. Zijn vader zette de kachel op tafel, zijn moeder bracht huisraad naar boven. Toen begon het wachten.  Het wachten op het water. Het kwam als een groot grijs monster dat zich breed uitrolde over het bouwterrein over het braakland naar het huis waar hij woonde.  Hij hoorde de kelder vollopen, de deuren kraakten het monster steeg hoger en hoger, kwam de trap op. Hij was bang. Zijn vader mat hoe hoog het kwam.
Begon de streving van het leven uit gemis in de opmaat van een stralende eentonigheid werd ons een pijnlijk groot geluk beloofd als de grote drieklank soms bij Schubert wij stegen met het bloed op naar een hoofd in het bruidsveld van de waarheid waar je op de pijngrens van het zijn alleen staat terwijl je toch gearmd en ruisend samengaat aan het open raam de lucht vol stemmen en wemeling des oogs ontremmend uitzicht  zolang het duurt - missen is de waarheid gemompel tot de gisting door de levensbeat nooit weggeweest dan toch opnieuw begint.
Achter de deuren stelt zich de wet die hem aan mij bindt, maar achter het behang  wacht wat blijft als ik wegga: hij hoort mijn stilte als een vonnis aan, langs mijn wang  verglijden zijn handen als rimpels op stilstaand  water: nooit blijf ik lang  de zinkende stenen staan als avondkoffers gepakt in de gang.
Weldadig en in rust verzonken, deze tuin,  vooroorlogs ooit mijn vaders geliefde pleisterplaats. Geen sporen meer van hem die ik hier zoek.  Maar elke plant, hoe onaanzienlijk ook, wordt hier gekend, genoemd bij naam en toenaam, een belofte van genezing.  Kruiden gewassen tegen elk verdriet,  met namen zingend van al  wat ontstond in zeven scheppingsdagen. Zij bieden  voor de pijn van heimwee en verlies  een staalkaart aan van balsems: melkkruid,  honingklaver, engelwortel, zilverschoon, zachte dravik, bitterzoet, nachtsilene, guichelheil, vlinderzegge, ogentroost. 
wetenschap we lachen er wel om  maar het is natuurlijk  om ten hemel te schreien  nooit klikte het tussen ons          de dichter           en jou  afgemeten man plus chemische vrouw  laboratoire tweeling der vooruitgang  samen petrischalen vullen jaja  leg het maar uit  op witte gangen heb ik anders gehoord  wisselen jullie in smetvrije jassen  onderling eiwitten uit kan dat  nucleotide basenparen zoiets  dan smiespelen jullie samen  en waarom doen jullie dat en voor wie  zeg op! wat zijn jullie in godsnaam!  o mijn god met ons van plan   dit heb ik allemaal gehoord  onlangs uit vertrouwde bronnen  maar let op mijn woord  en - lees - lippen - knul  of ook wij begaan ongelukken  via titanendonder en weerlicht  hou je vast aan schalen van richter  hoogachtend hou me vast          hou me vast  
Toen zei Jezus, het orkest in het hart van een bezetene ziende, de trommelaars de paukeniers en fluitisten, het lawaai van het geschetter en getrommel aanhorend en zijn oor verdoofd wetend, met een ongeordende stem: druktescheppers van duivels, vlieg het heelal in uit dit huis en de lucht werd vervuld van alleenstaanden, elk in één ruk eenzaamheid ongehoord tussen wolken en zon zwartvlekkend spelend op zijn allenige trommel, pauk en fluit.
Bij een huis stond ik stil. Er brandde geen licht, noch zag ik ramen, wel klonk een stem als uit de diepten. Uit de diepten steeg een schraal gezang, was het dat dat mijn oor verdoofde? En vervolgens vervolgde ik mijn weg. Hoe klonk dit grapje in de zwartste duisternis? En stond inderdaad dit plompverloren huis zo zonder raam in de leegte, zonder licht? Ach, geweeklaag, het is alom ellende en diepste droefenis en over de  akkers galmt een klagerig gejank, want ik kom daar aan en daar en daar mijn bloedend hart  bevuilt mijn broek.
ach zon der zee, vonk geslagen uit gehoorsteen onoplosbaar is het lichaam dat in muien kruit  boven de zee sterren, onder het verhemelte achter op de tong stuifzand, en maar niet slikken, slikken
Leg nu die krant maar even neer, echt lezen doe je toch niet meer, huil nou maar even. Ja, tegen iemands lichaam aan zou dat natuurlijk beter gaan, maar huil nou even.  Dat jij de enige niet bent, dat is een troost die je al kent, dus huil maar even. Een ander troosten voor verdriet dat kan ook niet, dat kan ook niet, maar huil toch even.  Altijd maar flink zijn is niet goed: als je niet weet hoe 't verder moet, huil dan toch even. Straks, met nog tranen langs je kin denk je ineens: ik heb weer zin, om door te leven.
het neerzetten van een achteloze voet in een andere richting, daar begint het mee, gevolgd door het voorbijzetten van de tweede (vleeszool in bestoven schoen), de volgende stappen en stappen; arm in de lucht, hier zwaait wat ginds werd opgeworpen en verderop zal worden opgevangen ('pakken wat je pakken kan'); gezwind ben je op weg gegaan, opgejaagd en jachtig  op weggetjes met kuilen, hobbels, tegen- liggers, zelfs met wind mee loop je met rode kop achter de dagen aan; tot slot vliegen schoenen door afgetrapte ruimte je laat je vallen, hier even thuis als daar nooit weggekomen
(opdracht aan mijn dooie hond)  Als je weerkomt, indien je: ik stuit de wateren, de sluizen stut, indien en domp ik de wind! Zo. Droog, Snel en  Niet omzien, het Diep van Aduard Oversteken; recht van uit je graf in Tandartsebosje draafje Losjes, Onverschillig  liefst, naar het land van Pon. Waar ik je opwacht bij  de brug indien, een blinkende kluif in elke hand, je me  terug keert. En verdrijf het gehoornde vee aldaar, die olle halfheilige treiterborsten, met behulp van Pan.  (Omkopen met druiven denk ik. Fluiten? Gooien met kikkers. Misschien.) En noem je namen, O Lipoe m'n Pootjesslang:  'Sierlijke Reigersbek, Steelse Gep, Fluwelia, Schele Puiloog en Hondester', o Onberispelijke, herken je me dan?  'Ai vlug dus, vraag Orion verlof nu! Wat maakt die spat hem op zijn twinkelende eeuwigheid! Zijn kennels puilen  uit van sterren, zijn velden zijn ermee bedauwd, hij stoft ze van zijn jagerslaarzen, bij bossen, rivieren  vol, op bergen stapelt hij de speelse zielen, Alle Jachthonden! Hij mist je niet en wat dan nog: voor eventjes?  Als de wind dus! nu alsdewind, voordat ikzelf vertrokken want daaromtrent allesbehalve rustig ben, dus hopsa, kom  en vlùg nu waarachtig, ik kan en wil niet langer, te wachten ach, en wat me daarna staat
Ik doe zaken. Ik heb een heel grote schrijftafel En mijn gezicht staat moeilijk. Ik praat in een telefoon En ik heb een mijnheer, Die juffrouwtjes kan laten werken En nog meer mijnheren. De juffrouwtjes ruiken zo lekker, Ze ruiken allemaal verschillend. De mijnheren zijn in grote jassen. Ik bloos er wel van. Het lijken wel Engelsen, En ik begrijp niet, waarom ze doen wat ik vraag.  Er waren veel zaken vandaag. Het waren allemaal gedachten van mensen, Er waren veel dikke, die duwden en waren onwillig. Ik begreep niet, waarom ze zo koppig waren. Er waren magere, met valse haakjes, En er zat veel in de knoop. Het was precies het kistje met oudroest en touwtjes van mijn grootvader. Ik was een vreemdeling.  Toen ben ik maar gaan wandelen in de bosjes. Het was een arme dag, de straat was nat. De zwarte boompjes hadden honger, Die trokken hun magere vingertjes krom. De wind zei verdrietige verhaaltjes. Het novemberlicht was saai en schraal achter vervelende wolken. Maar in mijn hart bonsde de opstand En ik zei: lieve God, ik wil een straatsteen zijn.
Ik twijfel er niet aan dat er mensen zijn die u nog vinden, in dromen, in de bergen wellicht. Ook ik was blij die dag dat er zon was toen ik over de akkers liep en opeens in mijn tranen zaad zag, zaden, dacht uw zaai te zien.
De zesde trein dreunt binnen de kap.  Als lacht zijn stem. Als dwarrelt reeds die stap Onduidelijk, door die geluidenstroom. de stoom springt boven de afgrondsnachten stoom.  Neen, voorgevoel. Opnieuw vergeefs gewacht.  Vergeefs. De zesde die hem nog niet bracht.   Voor 't laatst, voor 't laatst. Zelfs dit ging dus voorbij. Voor 't laatst. Ik sta verlamd. Verlamd van schrik. Alleen 't verwijt, maar woordloos, blijft mij vrij; De trots, hem eenmaal door een enkle blik Te zeggen: 'Dit ben ik, en dat zijt gij.'
'Je bent zo integer, zo bescheiden.' 'Voor mijn plezier!' Het is een genoegen Tonnus Oosterhoff te zijn. 'Ik zou het ook wel willen.' Jawel, maar dat gaat niet!  Dat gaat niet.
ja ik geef het afgeronde beeld met al zijn hoeken en plooien van deze wereld  ik hang haar op de stellage en drapeer de stoffen met de hand van een naaister  en terwijl ik zo bezig ben klinkt uit de buste een stem die mij waarschuwt  luister je kan nu wel plooien maar ik was er eerder de aarde de melkweg  als je mij wilt vergooien blijft er niets over en niets te draperen  met mijn oor op de buste schrijf ik haastig naaister van woorden
Er lijkt geen  vuiltje aan  de lucht maar schijn bedriegt  Een flits in de leegte  en je weet: weer een be-  keuring aan  m'n reet!
Dit hoeft geen stilte te betekenen  Het klopt, maar niet omdat het waar is.   Ik heb een uur rondgelopen.  Steeds hetzelfde raam, niet eens een helder uitzicht.   Jij vond iets om tegen het licht te houden  en te onderzoeken.  Het uitzicht waar jouw hoofd was.   Wij praatten veel.  Ik deed na hoe wij daarbij keken.  Jij praatte veel, maar verdween.   Ik kan raden waar jij bent, maar doe het niet.  Raad eens welke uren trager zijn geworden  hoeveel kans dat dit elders ook gebeurt?   Van wie zullen jij en ik te horen krijgen  hoe we het beste kunnen lopen?   Mengt zich een antwoord daarin  dat geen antwoord wil zijn.   Zo hoef ik niet degene te zijn  die rondloopt om bij het raam te willen wachten.   Dit hoeft geen stilte te betekenen.   Dit zou ik als enige kunnen zeggen en ik zeg het. 
Mijn speelse muze kan me soms benauwen als ik de melkboer 's morgens elke dag - in koude, hitte regen, hagelslag -  weer met zijn kruiken heen en weer zie sjouwen.  Hij is correct een dienaar van mevrouwen, die slechts belonen met een fooi of lach; en of hij nors of praatziek wezen mag, op hem kan heel mijn huisgezin vertrouwen.  Al houdt hij ook zijn winzucht niet in toom en mist zijn melk ook soms voldoende room, mijn kindren hebben melk het meeste nodig.  Als hij voor allen sjouwt, lig ik in bed nog vaak te broeien op een slap sonnet, voor mijn gezin en 't mensdom overbodig.
Zeven kraaien bij een dooie meeuw drie advocaten bij een koffieapparaat  oude aantekeningen voor een pleitnota tussen de contracten en de uitgeprinte e-mails in een map  ik kon niet slapen vannacht en ik stond op om nieuwe aantekeningen te maken  de lucht betrekt, de zon breekt door en er barst een regenbui los  een bordje 'afgifte goederen' aan de achterkant van het gebouw  vier catalogi met plaatjes van kantoormeubilair in een hangmappenla  vijf pruimenpitten bij het houthok.
Altijd wist hij dat hij vliegen kon: een kleine afzet en de grond liet los.  Aanvankelijk vloog hij dan zo laag dat één voet nog de vloer kon raken  maar snel werd elke torenspits punt van geloof en ieder mens versimpelde tot plat ovaal.  Altijd stond hij stil op zijn balkon, een glans van zeker weten in zijn ogen.
De mooiste koe in het weiland heet 607 400185 maar wij noemen haar Sheila.  Of wij twee vreemdelingen zijn die prullenbakken zoeken.  Zij heeft oogleden als zalmen bepoederd met Rimmel nr. 35 Rich Sugarwhite.  Wij zoeken de komkommer, snijden een stuk voor Sheila af.  Zij neemt en eet, de ogen geloken. Minder hadden wij niet kunnen doen.  Sheila weet genoeglijk te kijken. De koe kijkt genoeglijk toe hoe wij glimmend uit de weide verdwijnen.  In ons hart een koe; 607 400185 die toekijkt hoe wij weer in ons eigengereide dal raken verzeild
De dagelijkse taken: het oprichten van het standbeeld dat ik ben geworden, het bedekken van het lijf, drinken  van koffie, het ontmantelen van de plannen van gisteren, het enzovoort. Het nogmaals opschorten van ongeloof.  Ik geef me over aan je onthutsende aanwezigheid, je ogen. Dat ze me zien is nog het vreemdste, dat ze  leven zijn en vol van tijd. De morgen bloeit onwetend in je spiegel. Ik weet niet precies waarin je gelooft.  Volgt het handwerk van elke dag, het met almaar groter vakmanschap vervaardigen van redenen en van excuses,  volgt de avond, dan de dood, die we ontwijken in ons haveloze bed, die we bedriegen door heel stil te liggen. 
In hun windschermen tegen 't noodweer Vielen kijkgaten voor verspieders; In hun marskramerskist geen proviand; Niet langer land van melk en honing.  Het jaagt drukdoend door je bladeren, Peppels. Wijk niet voor de klompenmakers. Met groot materieel rukt de nacht uit, Langs je stammen siddert wind en geest.
Een karavaan voddenmannen trekt al dagen klagend langs het raam. Jaargetij van stafrijm. De krant die uit de schemering de gang inglijdt is klam. Commentaren vragen aandacht voor de dodo, en je weet: het is oktober. Valt een spin het afwaswater in. Najaar, vuurtje in de nevel, slaapje van de luiheid, de wereld wordt weer één, zelfs de spreeuwen boven het station zijn onverdeeld, waaiers, grandioos vertoon van tucht, vereende turnsters die zich voegen naar de beeltenis van hun bejaarde leider: Weemoed,  vijand van de poëzie, de ogen
Van oude kerken als kreuken in hun heuvel kende de klankenverliezer het gebed. Een klamme echo een akoestiek een gesuis dat ragfijn geel onophoudelijk de muren in rinkelt.  Van oude kerken waar schellend zijn stem voor de adem op fresco's een sleutel vroeg herhaalde hij het bezoekuur. Een vraag brandde in des klankenverliezers koudvuur en nu niet.
Uit uw hemel zonder grenzen komt Gij tastend aan het licht met een naam en een gezicht even weerloos als wij mensen.  Als een kind zijt Gij gekomen als een schaduw die verblindt onnaspeurbaar als de wind die voorbijgaat in de bomen.  Als een vuur zijt Gij verschenen als een ster gaat Gij ons voor in den vreemde wijst uw spoor in de dood zijt Gij verdwenen.  Als een bron zijt Gij begraven als een mens in de woestijn. Zal er ooit een ander zijn ooit nog vrede hier op aarde?  Als een woord zijt Gij gegeven
Dood. Besta jij eigenlijk wel?  Ik daag je uit,  't is maar dat je het weet, ik ken geen angst.  Jou vrees ik niet, dood.  De hemelkoepel, de sterren, de flonkering ze hebben het me verteld.  Ik geloof in onsterfelijkheid.  Negen kinderen met negen diploma's.  Zoals mijn moeder rotsvast daarin geloofde, zo geloof ik in de onsterfelijkheid.
zet dit, mijn wijnglas water, voor het raam en laat het staan, laat het water staan  tot u er niet langer door kunt zien, daardoor echter, in de welving van het glas om het water, wel het herfstlicht zilveren ziet  laat het nog een wijle staan, nee, afblijven, laat het staan  tot u door het opgehelderd water opnieuw het glas niet ziet en door het water door de ruit kan kijken. kijk. kijk goed. vergeet het grijze vlies, bezinksel is er niet, en zet dit wijnglas aan uw lippen: drink het uit, geniet
Deze theedoek scheur ik bedachtzaam doormidden Het vaatwerk laat ik achteloos op de vloer te pletter vallen De bak met zeepsop  keer ik rustig om boven het vloerkleed  Met ons nieuwe broodmes snijd ik zorgvuldig de zitting van de bank aan repen De gordijnen bevielen  me allang niet meer Uit de keuken komt de geur van verbrand voedsel me tegemoet  Onze bankafschriften en rekeningen fikken prima in de achtertuin er staat net genoeg wind De katten hebben op het bed gescheten en gepist Jezus bijna de spiegel vergeten Dag schat hoe was het
het publiek keek naar de bühne maar het podium bleef leeg de dichter deed wat hij het beste kon in alle talen hij zweeg  de dichter dicht dit tot verwondering van de zaal die dacht dat een dichter stamelt 
Eigenlijk geloof ik niets, en twijfel ik aan alles, zelfs aan U. Maar soms, wanneer ik denk dat Gij waarachtig leeft, dan denk ik, dat Gij Liefde zijt, en eenzaam, en dat, in dezelfde wanhoop, Gij mij zoekt zoals ik U. 
Mijn verzameling leeg houden lukt alleen door te verzamelen, natuurlijk werk ik aan de verzameling van alle verzamelingen, dat is wat ze tegen me zeggen alsof ik niet weet wat leegte is, ik drink graag absolutie hou toch op  Niemand wil mij met nul ruilen, maar ik houd me aan de regels, mag ik nu eens verdrinken wanneer ik dat wil? Ik wil vallen onder hen die je kunt inwisselen tegen leeg tarief, de kleermaker die zijn eigen pakken meet, een tandarts die zijn kiezen trekt  Ontdoe elke dag je geest van de verzamelingen die daar onopgemerkt als mieren binnen sluipen je kan ze geen ongelijk geven, zo zijn mieren nu eenmaal, vooral die er een hard hoofd in hebben maar met niets heeft het wienig van doen.
telkens staat een boom met één been in de grond  kapotte enkel, stompe voet in skischoen scheenbeen is verwond  maar toch: Hermes! Boodschapper van de goden  zet zich af van deze heuvel vleugels bewegen driftig  aan zijn  hiel en in zijn kroon.
Het is raar gesteld met de doden, schuiven in je aan, zitten met hun holtes in je knieën, hun kootjes in je vingers een brief te schrijven, even sloom als jezelf, even beperkt op de hoogte van weerbericht en genade, twijfel en kostprijs  en als het etenstijd, bedtijd, tijd is om de honden uit te laten, tijd om een kind te krijgen, een man te begraven, altijd lopen zij, meegaand, volgzaam, met hun kammen en doornen hun schaambeen boven je geslacht hun schedelpan rond je zinnen hun graat om je merg  in je door, tiktiktik, alleen je vel dempt hun drukte een beetje.
De grot waarin ik ben maakt me mijn hart bewust mijn zinnen zijn verlamd de lust is dood niets wat ik nog ken.  Een zacht geruis bezingt mijn oor mijn mond is droog mijn ogen blind geen oorsprong die ik zoek of vinden moet de duisternis is door en door.  Een klank is het die tot me komt geen woord geen lettergreep een toon die niets betekent.  Er komt iets in me om iets wat ik nooit begreep licht op nu mij het donker heeft.
hij spiegelt zich in het stille water vanuit z’n torenraam blikt hij omlaag en zoekt de diepste gronden van Den Haag de bodem van de politieke krater  de kalme vijver dampt of is het rook die opstijgt van een smeulend vagevuur plots borrelt hij sinister en obscuur vanaf het eiland lacht het rode spook  achter buigend groen zo goed verborgen  tovert hij mist die opduikt flard na flard stemmen naderen en baren zorgen 
De kap buigt koud over beton En tijd hangt ingeblikt in klokken Verkrampt bewegend soms met schokken; Dit barre eiland heet station  Achter een zwarte horizon Zijn alle treinen nu vertrokken Ofwel ze liggen tegen blokken Hier languit naast een leeg perron.  Geen mens te zien. Het lijkt verdomd Of nooit meer iemand komen zal Nu ook het licht dooft in de hal En alle leven hier verstomt.  Ik wacht op niets en niemandal: Er is geen kijk op dat ze komt.
Verzet begint niet met grote woorden maar met kleine daden   zoals storm met zacht geritsel in de tuin of de kat die de kolder in zijn kop krijgt   zoals brede rivieren met een kleine bron verscholen in het woud   zoals een vuurzee met dezelfde lucifer die een sigaret aansteekt   zoals liefde met een blik een aanraking iets wat je opvalt in een stem   jezelf een vraag stellen daarmee begint verzet   en dan die vraag aan een ander stellen.
Ze is zeven en heeft een oud gezicht, zo een waarop het zomerlicht nooit tot zijn recht zal komen.  Je ziet al hoe ze zeventig zal zijn, haar kamer in Avondrood piekfijn en hoe ze tijd nooit zal verdromen.  Ze wacht op de bus met een strippenkaart en kijkt naar een hond die kwispelstaart. Even lijkt er licht in haar te stromen.
Sommige woorden liggen toegedekt. Sommige woorden draaien zich eens om. Sommige woorden willen niet gewekt. Sommige woorden zien met spijt het licht. Sommige woorden spreken in een beeld waar je geen weet van hebt totdat je merkt wat in het signatuur zich heeft verheeld.
Het zeewater stroomt mij door de aderen, dat weet ik zeker.  Ooit was ik in een vorig leven commandant van het gepantserde ramtorenschip De Buffel.  Ontelbare keren stond ik er op het dek meedogenloos bevelen schreeuwend naar de bemanning om een vijandelijk schip onder de waterlijk goed lek te stoten.  Ook al ligt het schip nu voor eeuwig afgemeerd aan de Leuvehaven - als onderdeel van het Maritien Museum Rotterdam -.  Wij kennen elkaar uit lang vervlogen tijden - nog twee minuten lopen en ik zit weer op kantoor.
Sarcofaag verzonken in de hal, en jij  alleen op de boot in de nacht.  Generatie in steen, de jaren gehakt uit graniet. Je schatten versleept naar een andere oever.  De mummie ontwindseld, het gezicht naakt: door priesters gelooid, verkocht op een ansicht.
's Nachts hoorden wij in 't holle huis de ratten rennen langs de binten. Zij scheurden spaanders van de plinten; in kasten viel de kalk tot gruis...  De Rotte gistte van bederf. -  Uw fierheid heeft geen kamp gegeven: ge hebt het vaal gespuis verdreven, nog: de boerin op eigen erf.  Maar later, 's nachts in het gewelf der kelders hoorden wij u vloeken; uw bezem bonkte - in lege hoeken: De ratten zaten in uzelf.
Zo dichtbij voel je de doden en hoewel ze weg zijn verstopt achter een bocht aan de andere kant van het hoofd ze zijn er nog  Je hebt op je eentje tweehonderd miljoen maal geademd genoeg lucht verzameld om een zeilschip vijfmaal om de wereld te blazen  zo dichtbij voel je zijn adem nu leeggerookte longen en hoewel hij weg is lopend door een gang van tong tot strot hij is er nog  Voor mijn vader 
"Liefste kom bij mij, ik ben ontwaakt, Kijk, de zon schijnt op de huizen. Toch heeft de regen mij wakker gemaakt, Zacht spettend op de plavuizen In onzen tuin. - Hoor toch, hoor! Men schiet! Het ronken van motoren! 't Eskader breekt de wolken door, Er spatten vonken in het ochtendgloren! Daar voor ons raam ontbrandt de strijd.
Twee schelpen wordt er wel gezegd die ooit aaneen ooit vanelkaar maar nu ten slotte. Of zou het eigenste, het duplicaat, nu juist geen ring, geen nest of huis, geen woning zijn, alleen verveelde spiegeling. Wat heel niet past maar toch gelijkt, aantrekt, vervoert is waard om goed bezegeld, bestreden en bemind, in eindeloze aandacht beslist omarmd te houden. Twee schelpen ja maar twee in hoogst verrukt onpassen. 
Geruisloos zak ik in mekaar als een droog geworden zandbaktaart  en  niemand  die met welgevormde klamme handen mij terug in mijn vorm kan slaan.
Arm als de grond, met rondom het zuigend moeras van ziekte geen grond was zo arm als ziekte  en daarin kwam hij en las.  Gericht in zichzelf bracht hij zich voort hij vocht om de letter.   Hij was een lezer.  Wie was hij zonder.  Wat was hij geworden.   Hij las bij zwak licht.  Die duistere kamers, dat huis met het ijzige trapgat en de ijzeren spiegel de stinkende plee  liever het veld hij hield van een stok die hij vond sneed, sloeg, joeg zie hem zwiepen en klieven.   Kracht! De zijne!  Een stok is een bliksem droog en donker  geloof in het ongewone.  Dat was het wonder.  Hij was een stokgooier en een lezer.
je zocht een pad in het ongewisse bij elke bocht keek je om, waar je was, je gooide een steen en het stoof in de struiken: vijf kleine gestreepte coureurs en hun moeder renden als gekken je blikveld uit  je stelde je voor hoe je 's avonds zou bellen om hun te vragen hoe het ze verder die dag was vergaan om hen gerust te stellen, de jacht was voorbij, het nageslacht veilig, de wereld had weer aan zichzelf genoeg
als ik met pinguïns imiteren m'n geld kon verdienen was ik weg hier.  'reken maar!'zou ik ze zeggen de stakkers op kantoor en hun machines.  vertrok dan monter naar steden met namen als Stockholm, of Kopenhagen  om daar dronken onder bruggen mezelf en naasten te schande te maken.  er is een woord voor zo'n besluit maar het is Russisch en dat spreek ik niet.  het komt echter neer, zoals alles  dat ten oosten van Polen wordt gefluisterd  op het volgende:  'hak liever de verkeerde knoop door dan dat je zitten blijft in de juiste.'
Als paddenstoelen verbonden door een lichaam van onzichtbare draden blaffen honden in de nacht het obsceen kwijlende, schurftige monster van het eigen huis veranderend in een onaantastbaar plechtig lid van een grotere gemeenschap
WILLEM VAN ORANJE (1533-1584)  'Zoekt u hier iemand, vriend?' 'Ik kom u doodschieten' 'Hè, wat vervelend -  En net op de trap!'  'Ja, op de trap! En als Semiberoepsrebel Maak ik een eind  Aan uw stadhouderschap'  *  KONING WILLEM I (1772 - 1843)  'Zoek je nog werk, Willem? Heb je ook voorkeuren?' 'Ja, liefst een baantje Dat past bij mijn stand'  'Wat dacht je dan van een Goevernementsfunctie? ''Koning van Nederland'' Is nog vacant'  *  DE GRONDWET (1848)  'Oorlog aan België!' Toeslag op ondergoed! Aanstonds ontbinding Van 't rijksparlement!'  'Sire, sinds kort is het tegengrondwettelijk Dat u nog zeggenschap Heeft daaromtrent´  *  DE TWEEDE WERELDOORLOG (1940-1945)  'Is er nog nieuws, majoor?' 'Duitsland is winnende... Al onze manschappen  Zijn op de been  Echter men meldt dat een Bombardementsvliegtuig Boven... hé majesteit... Waar gaat u heen?' 
Niet waar ik woon en met wat aan de muur maar toch toegankelijk: wat brommerig hoor ik en met de actuele grijzen der jaren negentig - het is per slot geen sanatorium, er mag ook best het nodige gesodemieter in.  Voor akoestiek moet je bij mij niet zijn, ook niet voor schreefloos, als het aan mij ligt. Het mag natuurlijk nooit commercieel worden of modieus of niet te lezen. Zeg maar de vorm waarvoor ik langzaam heb gekozen (de vorm die mij gekozen heeft? - Nee hoor!)  Ziet u mij deze tekst voordragen dan niet in mijn hemd of met een rare muts, of ik het met verbeten kop opschreef. Ik doe mij voor maar niet toevallig zó! Misschien helpt het mij regels te zien lezen, Dat kan ik zelf niet goed beoordelen.  Ik doe dit graag maar meestal ben ik anders en elders: dit is wat ik heb te bieden. U moet niet langskomen dat stelt teleur, mijn vrouw is laatst nog van mij weggelopen, heel interessant want ik begreep het niet: echt een persoonlijke tragedie, vond men.  Daar zou het dan langdurig over gaan tijdens het Requiem van Mozart of iets van Rachmaninov, wie weet wat foto's -  Ik wil wel kwijt en dan iets nieuws opbouwen, maar alles stinkt gauw naar effectbejag, dit eigenlijk het meest. Raar gedicht, dag!
Alles heb ik geregeld: de valse naam en het hotel waar niemand ons zou zoeken. Zijn spierkracht, dat hij klein was, niet veel sprak, zijn gladde bruine zolen heb ik zelf bedacht.  De rust waarmee hij alles met me deed om me tot een bekentenis te dwingen. Stroomstoot, ijslikeur, bamboe, valse hoop: hij was een meester in het derdegraads verhoor.  Toen ik vertrok had ik gezworen wat hij wou. Ik had gemoord, verraden en gelogen, en meer getierd dan hij ooit had gehoord en toegegeven: deze ontmoeting vond nooit plaats.
Eenzaamheids achterdocht, gevoed door waan,  Kweekt groter kwaad dan roekeloos vergeten  Van wetten, waardoor veiligen zich weten  Behoed tegen een snel en stout vergaan.  Wie zonder schaamte geile lust belijden, Maken zich schuldig, maar zij weten toch De grootste zondigheid van 't kwaad te mijden.  Alleen wie, braafheid huichelend, bedrog plegen met liefdes wet en wier gedachten De vreugde van het arme volk verachten:  Zij zijn de farizeeërs aller tijden.
Je kunt het beste maar met plezier doen wat je anders ook met plezier zou doen. Als er geen maaltijd tussen zou zitten!  Er is vroeger nooit gesproken over de maaltijd als een zaak. Een netelige zaak? Maar sinds de kinderen!  Die eten ook werkelijk niets van wat wij vinden dat zij te eten hebben. En al die oude koek, daar lachen zij om. Courgettes, jij durft! Of aubergines, het moet niet gestoorder worden.  'Zoon snijdt gezicht uit raapje' (Er stak een tong door, zijn tong en tot zover was de maaltijd overzichtelijk bedorven.) Maar zie de schaapjes eens in bed te krijgen zonder volle maag, die mekkeren.  De ene heeft zijn guldens dreigend belegd in 'De Berehap', daar frituurt men maagvulling. Ik vind het goed, wat ben ik er voor eentje? Doe mij ook maar met.  Ja, met! Ook voor de andere. Ja, met!  Ja, met met met met met!
Men moet in het duister geen uurwerk opwinden en honden moeten niet in spiegels kunnen zien  op vrijdagen geen nagels knippen en (wie wijs is) mijdt ook de zondagen, al verschillen hier de rekkelijken van de preciezen - en bij afnemende maan geen mannenhaar snijden, op straffe van kaalheid (van gesnedene)  nimmer een hoed op een bed leggen of fluiten in een kleedkamer en na zonsondergang geen eieren het huis in brengen of asbakken legen  maar in het algemeen hoera voor de grijze kat - kuist die uw pad dan stijgen uw kansen op het vergaren van véel  personeel...
De permanente stortvloed van met name Het wervings- en beïnvloedingsgeschrijf Is overal een bron van irritatie  Van groenteboer tot postorderbedrijf Wordt strikt vertrouwelijke informatie Bij kilo's door de brievenbus gegooid  Gelukkig zijn er stickers in roulatie Met teksten als 'Papierverspilling? Nooit!' 'Wij hebben alles al' en 'Ban reclame'  Voorkomt u dus onnodige verveling
onze voorouders. Wie verstaat hen nog? Woorden raken weg zonder schade: wij immers leven  nog. Ik heb het zelf gezegd: liever licht dan woorden over licht. Het boek staat. Geel  torent zijn rug die niet als het jonge gras wuifde, aldoor hier stond. Bleef, niet heette.
De leraar die ons Kafka lezen leerde was twee cyclopen in één lijf. En ik, ik deed alsof ik Niemand heet alsof ik zijn vraag stellen hoorde als ieder ander, hij mij aankeek als ieder ander  Jaren later, op een cursus, is Niemand nog altijd dertien: als ik het weet vraag ik geen beurt -  als ik de beurt heb weet ik niets Onder de kudde verborgen, verdomd, blijf ik eraan ontsnappen dat niemand ontkomt
De bomen werden sinds eeuwen terneergedrukt. De lucht is te dun voor vuur. Geen stad  Tornt als onweer tegen de hellingen op.  Geen vleugel, geen vin verroert zich hier. Niemand  Graaft zich in, niets vermenigvuldigt.  Zilverkoud spat soms schitterende regen uiteen.  Continenten schaven onafgebroken aan de schaal van het water  Dat inscheurt als bij het baren.  In de holle stapelplaatsen van kelp en witkalk  Vreten dodende planten elkaar aan.  Het enige dier is de mens, in zijn teken -  Een breekbare regenboog - bedrijft hij vogelvlug liefde  En huist in zichzelf verdeeld in vliesdun geworden kathedralen en schelpen.  De stilte hangt ademloos in ontbinding.  De aarde klinkt steeds verder in.
Sinds vijf dagen werk ik in een slachthuis tijd speelt hier geen rol. Omdat ik klein van stuk ben en niet erg sterk krijg ik de makkelijkste werkjes: runderkarkassen merken met een stempel en inkt, bloed en darmen wegvegen, de varkens wegen (digitaal)...  Vandaag sta ik naast een grote Turkse man, tatoeages op zijn bovenarm. Hij is zijn mes  aan het slijpen, veegt het zweet van zijn vettige voorhoofd. Zijn taak is het een diepe inkeping te maken tussen kop en romp. Hij mag de kop niet lossnijden.  Waarom sidderen de lichamen zo, vraag ik, leunend tegen een varken.  Contractie van de spieren. Zou jij ook doen als ze een stalen pin door jouw hoofd zouden schieten.  Ik knik, en ga door met mijn werk, hersenen  verwijderen, de grote en de kleine.
De maan is een jongen en toch lief hij kijkt onder de wolken maar ik slaap onder de lakens.  Hij zingt op een onmogelijk uur: 'Niets zijn de sterren, niets is de maan sterren moeten slapen gaan en wassen maar moet Jantje Maan.'  Hij mangelt met hoge stem: 'Kirk, je bent geen adonis die nog in het centrum denkt te staan. Spock, je roestig sterrenschip vertrekt nergens om 25 uur naar de maan van Mamakoora.'  Uilskuikens en konijnen start de melkboerenhondehaarraket stoof het varken met de langste snuit want de maan is in de wolken, ligt te slapen in mijn rozenbed.
We zagen de spraakwatervallen van Speed, hangende tuinen, verre sterrebeelden die toch nabijer dan medereizigers waren.  In een bus vol naasten bezochten we en werden we bezocht door nachtmerries, visioenen van heiligen en engelen zongen ons doof en we ontwaakten in hotel Harmonie.  Twee spiegels, tegenover elkaar geplaatst boden ons een oneindig perspektief.  En toch, dacht ik, er moet meer zijn. 
Aan de Maas gezeten turend in het zwerk het stadsgeraas geweken ontstijgt men aan zichzelf  Op hoger plan gekomen wiekend door de lucht de zwaartekracht te boven vindt men een ander terug  O vogel van verlangen wiegend op de wind verlos ons van elkander en van elkaars gewicht
Zie onder 'eikel'. Wijs in stoffig groen, gekloofd van bast, gelobd van blaren. Wat staat hij al die jaren toch te doen behalve het stilzwijgen te bewaren? Zijn wortels graven diep, al wat ze kunnen doen om niet opeens ten hemel op te varen.  Bang om te vallen in de blauwe kom van het heelal, houdt hij zich stoer en stom. Robuust orakel! Taai en oliedom staat hij te staan en zijn geheim groeit krom.
Rondom mij woekerden de rozen toen hij kwam sloegen ze als donkere sprookjes in mijn gevouwen handen dicht  ik was gelukkig maar zonder schaamte bracht hij het lichaam waarin ik droomde als een diefstal aan het licht  zijn schanddaad werd ontdekt en hij moest vluchten: buiten blafte een hond  ik deed of ik sliep nog even streelden zijn lippen mijn mond
Het is een gentleman in Rome op een scooter die een badhuis gaat bezoeken om de mooie mozaïeken  het is de lucht van dode vis, slierten zeewier na de regen, de baai met een terras en een standbeeld dat ik altijd in gedachten had  het is een man die groot is en zijn haar losmaakt die alles zuiver ritme geeft die een vrouw streelt met zijn handen en zijn ogen  het is een aapje op een grijsgroen schilderij dat brutaal de lijst uit kijkt een hand legt op haar witte borst  het zijn de sporen in de modder die je 's nachts ziet in het gras of een zwijgende man met donkere lijnen die vreemde talen spreekt  het is de man die onverborgen is, mijn onderjurken wast en wringt, de man die beren temt en geen bezwaren ziet en die afwezig in mijn haren ruikt
Hoe denk je dat het is om mij te zijn? Wat denk je? Denk je dat ik er iedere dag met mijn mandje met kleine vissen op uit trek om de Haaien te gaan voeren? Wat denk je? Denk je dat het leuk is om mij te zijn? Hoe denk je dat het is om iedere ochtend met een rotmand vol met kleine vissen er op uit te trekken om de wilde haaien te gaan voeren! Hoe denk je dat dat is en denk je dat je je dat kunt indenken hoe het is om zo te zijn om zo te zijn, denk je dat je je dat ooit in kunt denken?
Hartelijk, liefst geluk wens ik je met je Verjaardag  Hoe oud ben je nu eigenlijk - twee of drie (en twintig)? Ik moet je zeggen dat er weinig toe doet, als je maar  een beetje gelukkig bent. Helpt het, ondeugende zelfgemaakte, indien ik je verzeker dat ik zo harts  tochtelijk van je hou en je deugdelijker vind dan goud, wat ik zelf, althans niet nu, kan geven.  Ik wil een exemplaar van de Waterkampieon voor je meenemen. En laten we de rest van me  zakgeld verpesten aan eten, of wat daar dan voor door zal moeten gaan. Natuurlijk hadden   we, niet alleen met honden, ook de kat natuurlijk, in Lyon moeten zijn, om de lichtjes te zien branden  de kleine lichtjes, die branden voor je verjaar dag, bij wijze van herinnering aan de Heilige,  de Maagd, die omtrent je geboortedag, eeuwen geleden, de pest verdreven heeft uit je geboortstad, de stad Leeuw.  Alle, althans de meeste mensen, verhelderen dan hun vensters met een soort waxinelichtjes, uit dank  'baar'heid en toen en niet anders ben je geboren. Ik wist niet wat me overkwam, hoewel het verhaal  al wel eens gehoord had. Ach lieveling, toen in dus jouw tijd, gloeiden die lichtjes, drie dag lang.  Het leek me een goed teken. Op de tekenen moet je letten, leer ze lezen of begrijpen, want dan zal je weten  wat ons nog te wachten staat. Versaag niet, ik heb je toch anders geleerd. Hou vol in Godsnaam en bestrijd  dat wat je niet het goede lijkt. Ik zal dat ook verder proberen. Hoe blij ik niet was op 3 December, om  dat ik je moeder was, van toen af aan: Altijd
Ik hou van Icarus die wist dat de was zou smelten en toch naar de zon toe vloog.  ik hou van het meisje dat wel zag hoe blauw de baard van Blauwbaard was- dat  was juist de reden. Ik houd van Doornroosje die alleen maar deed alsof ze sliep.  Ik houd van sneeuwwitje, die de dwergen een stelletje neuroten vond.  "Wie heeft er op mijn stoeltje gezeten? Wie heeft er van mijn bordje gegeten?'  En van de dwerg, die helemaal niet zoveel van Sneeuwwitje hield;   'Toen zij er nog niet was, waren wij nog met zeven. En nu? Moet je ons nu eens zien.'  Van de reus die kwaad is, omdat iedereen zijn schoenen laarzen noemt.  Ik houd van wie niet in het sprookje past. Maar vooral   hou ik van Icarus die wist dat de was zou smelten en toch naar de zon toe vloog. 
Het is van mijn leven nog niet geschreven, nog nooit van m'n leven. Het staat om de dood nog niet te boek, om de dooie dood niet.  Het voelt nog zo iel aan, of het mijn tong nog niet kan roeren; ik voel me beroerd. Hoor hoe het zou willen schreien.  Ik wil het ooit nog eens op kunnen schrijven, al is het te weinig om van te leven, het is om dood te gaan te veel.  Een wijs is het, een onbepaalde  ruimte, die nog niet weet van tijd. Een mond waarin bestorven ligt wat nog geboren moet worden.
Om het Onland, heide met jeneverbesstruik.  Ik kroop onder de struik en vond een kind, een baby nog, met wit gezicht. De armpjes opgericht alsof ze iets of iemand wegduwden, afweerden, weerhielden.  De handen daarop horizontaal, voetstukken op pilaren.  De blik van het kind zei dat het gevaar voorlopig niet was geweken.  Kon ik het oppakken? Kon ik het in mijn armen nemen en voorovergebogen de geur van het hoofd, de lichte haarinplan- ting waarnemen? Het kind bezag me met minachting. Ik inspecteerde het lichaam op kneuzingen, wondjes, schrammen. Het kind keek mee. Het kind keek waar ik keek.  Verder op de weg staken we een rivier over.
Men had je alles mogen breken. Maar niet je stem. Ga nu niet spreken van verre pijn maar leg me zwijgplicht op. Een klankloos woord bijt in mijn keel, breekt af in mij in lettergrepen. Ga liever dood dan nu te spreken.  Bloed, laat hem niet stollen. Aarde kruip nog niet op hem maar mors zijn woorden, laat ze niet verbleken. Alles kan ik aan maar niet zijn lekke stem. Smoor haar in mij. Straks klikt hij weg dan is het stil en spoel ik weg met hem.
Ik kan je zien dus weet je bent er nog alleen het hoge gras geeft vorm aan je vertrek en even verder 
Wat was dit opeens een levend huis toen ik zag dat het vlekje van zopas geen werkelijk gezichtsbedrog was maar een voortvliegerige muis!  Wat was de doos computerpapier met de stapel boeken waar die naast staat toch opeens een hele dorpsstraat met zijsteegjes voor het pootjesdier!  Het had altijd zo'n gevaarlijke haast van mijn liefde wilde het niets weten van mijn cornflake wilde het niet eten van alles leek het meer en meer verbaasd.  Na drie dagen kwam de vierde dag  als eerste dat ik haar niet zag. De verwarmingwas aan. De kamer heet.  De vijfde had ik haar weer niet gezien. De kamer geurde bovendien naar oliesoep met kippezweet.  De zesde dag rook een hoek helaas naar hazewol met schaamtekaas.  De zevende - wat weten wij van onze naasten en van mij of waarom ik zo akelig veel hield van een propje grijs fluweel  Ik ben geen reus meer en de doos die naast de stapel boeken staat is ook al sinds een hele poos terug in zijn oud formaat.
Nauw begrensd oneindig land, klei en gratie hand in hand. Hoge hemel, lage grond, die mij aan uw landschap bond. Volle tarwe, sterke wind, die mij aan uw kluiten bindt. Altijd zie ik langs de dijk Bierum, Roodeschool en Spijk. Altijd keer ik tot u weer, Zeerijp, Eenum, Garrelsweer. Oude dorpen, oude stijl: Westeremden, Oldenzijl. Namen uit een lief verleden: Loppersum, Uithuizermeeden. Starend over dit bedaarde land laat ik een wensdroom vrij: Geef ons op de nieuwe aarde duizend bunder nieuwe klei. Geef ons daarop, lieve Heer, Zeerijp, Eenum, Garrelsweer. Geef ons in dat eeuwig heden een vernieuwd Uithuizermeeden. Geef ons Roodeschool en Spijk in de kromming van de dijk. Geef ook Bierum, Oldenzijl, Westeremden eeuwig heil. Geef ons door uw trouw verbond hoge luchten, zware grond. En als ik hier dan weer sta,
Laat het niet uit zijn, God, na dezen dood In leven en ellende om noodzakelijk brood. Want waartoe gaaft gij dan uw bosschen, heiden, Uw luchten, wateren en ruime weiden Den mensch als lokaas van zijn plichten weg? Het is het woord van velen dat ik zeg. Er zijn er meer die snakken naar ontkomen,
Die eerste nacht, dat we door Londen reden! 't Bestond dus echt! Oxford Street, Regent's Street, Marble Arch, Bayswater Road, Kensington Gardens: 't leek allemaal één lang vertrouwd gebied.  En toch ook zo onwezenlijk, alsof elk moment de wekker ratelend af kon lopen, en alles: huizen, mensen, lichtjes, pubs, zich in een Dordtse ochtend op zou lossen.  Hier had ik dertig jaar lang van gedroomd. Hier had in gedachten al honderdduizenden voetstappen liggen. En nu was ik er.  De taxi zwenkte Gloucester Road op: hier zat ik Kees Buddingh', zesenveertig jaar, die morgen wakker zou worden op Devonshire Terrace.
Ik houd mijn adem niet in. Dat is fout.  Daarom zit ik hier Hier leert men het. Volgens plan.  In deze cel.  Dagelijks minder zuurstof. Op den duur kan je zonder.  Dan mag je weg.
moet de ranke bruid nog ontsluieren   nu, in een opstuwing van verlangen dat evenals de tussentijd waarin het meevalt  zich aan laat spannen, zoveel in het richtsnoer vastgebeten  dagen verzoend zijn met die ene nacht  die veerkracht genereert  om met haar tot in de zoldernok door te stoten   toch niet haar aangezicht waarvan men de vorm  naar modellenplicht mag beitelen onder een zachte metamorfose toch niet haar aangezicht waarmee zij het losgebarsten feest  heeft doorstaan en nog een stemsplijtend laatste drankje  kan nagaan als een vlek die uitdijt en zich drooglegt op een partikel huid van de aanhitsende heup   het bruidsboeket staat recht overeind in een dikke stolpfles  met een bodem likeur van veenbessen   haar jurk weldra onder het nieuwe daglicht  om dood te zwijgen in een afwijking van al het wit  eens zij voorbeeldig op de rug is geweest  van een kolenzakkensjouwer   of zullen delen van haar lichaam  die tot een andere verbeelding spreken onder-en boventoon voeren in wat zij opmaakt  uit het uitverkoren gelaat, dat van niets kromtrekkend  het nestelen voorbereidt  want daarop niets dan weerspiegeling  van wat bruiden als een oogmerk kunnen afdoen 
Eerst klapwiek je recht omhoog om overzicht te krijgen  en indruk te maken. Laat je niet afleiden door zilvergroen wiegende  duivinnen aan de einder (knotwilgen) of door de boer met voer bij het hok:  houd je symboolwaarde steeds in het oog. Cirkel vervolgens traag weer omlaag  tot op je poten en begin te koeren. Goed koeren scheelt veel vechten,  wie goed koert, koert tien tegen een zijn mededuif het gevecht uit de kop.
Het lezen van gedichten is Een zaak die over 't algemeen Zodanige bemoeienis Van de ogen vergt dat ze getweeën  Van boven tot en met benee De neergeschreven tekst af gaan Terwijl 't gevoel van wel of wee Dat hieruit veelal zal ontstaan  Van onderen naar boven rijst En wel het krachtigst bij een auteur Die in het dichten is vergrijsd En literaire prijzen beurt.
gordels vast riep de nostradame nazomer en de kraaien  kriskras door onze dagen volautomatisch van wat moet dat moet en door naar de finale grootste begrafenis stroomopwaarts met stekeblinde snavels slagschaduwen over de blauwbedroefde aarde morgen as versplinterd glas morgen zal niets meer zijn zoals het was - en de kraaien de kraaien - doem dadoem doemdoen dadoem de kraaien - dadoem!
men was allang vergeten dat het kon maar het gebeurde: met een zacht gereutel stierf de tv. het sprekend paard verbleekte het licht werd opgestoken en de vader aanzag zijn zoon die bij een storing werd verwekt en zei: wat ben je oud geworden, jongen.
In hun barkassen en feloeken glijden ze aan mijn oog voorbij. De horizon kleurt karmijn en rimpelt nauwelijks na.  'Oh nee, rietmaaiers, daar toch niet! Om godswil niet mijn laatste nachtegaal het zwijgen opgelegd.'  Feloeken en barkassen glijden ginds tegen de horizon voorbij, ver van mijn oog en hand. De Eufraat kleur bloedrood.  (Basra, herfst 1991)
Heel in de verte nog rolt iemand van de trap  Dronken verhuizer die de rommelzolder  Volstapelt met duister rondkolkend huisraad  Met bijl en snijbrander nadert hij ons interieur  In de palm van zijn hand nu vlak boven ons  Valt in een flits zijn plan te lezen.
De vogelnesten die hij gretig binnenhaalde, dertig op voorraad in een hoek van het atelier, uit hun natuur heeft hij ze omgeschapen tot stilleven en tegen zwarte achtergrond lichtend vertoond, zoals ook aardappel, pompoen of peer. Studies in gebruik van kleur, schreef hij z'n broer: begin met slaafs natuur te volgen, eindig dan met uit palet te scheppen de natuur die volgt. Kunst is vogelnest - voorgoed voorbij bewoning.
Streef naar een minzaam vergelijk laat het slot weerklinken en stijg  neem je schaduw op voer het naar de hoogste top en neig dan  naar opzij  achterom  een kwartdraai  rond  het vlak dan af maak de strop goed strak trek de draad snel na loop ook langs de flank en sta  verstomd van het zicht ontdaan van je plicht  Zweef moeizaam verglijd
Stuurloos staart hij naar de patient hoe de pijn vrij te krijgen los te maken in heldere cesuren wat voor hem onzichtbaar blijft  Hij snijdt in wat zeer zichtbaar is een bloederige troep: de mens in zijn algemeenheid beent hij zorgvuldig uit.  Gaaf en glanzend onder de operatielamp restanten van actie: de patiënt is bevrijd van zijn pijn maar hij, het heft in handen hem is zij opnieuw ontsnapt.
De eenhoorn huilt om zoveel eenzaamheid, midden in het bos, verdwaald tussen onbegrip en bijgeloof, lijdt hij zichtbaar aan de vreemde ziekte van de mensen.  Het land dat er verkaveld bijligt,  is zijn vroegere vette naam vergeten  en droomt hoorbaar van hereniging, van herinnering aan vroeger dagen toen liefde en wijsbegeerte nog   als hetzelfde werden beschouwd en de eenhoorn zijn gouden hoorn met een gul gebaar over ons leeggoot tot wij misselijk werden van zijn overvloed en honger en miserie met eerbied vernoemden.
De boer staat te maaien op het hooiland. Samen fluisteren zeis en gras. De schaduw van een reiger schuift Over de rustige halmen.  Mensen horen de stilte van de reine hemel, Zonlicht verdwaalt in de luie rivieren, Mensen geloven in vrede.  Het jachtvliegtuig haast zich beschaamd Naar zijn oefenruimte, ginder, boven de waddenzee.
We wilden licht meer licht we kapten de boom die in zijn eigen reiken ons verlangen in de weg stond de boom kreunde kermde kraakte zijn laatste vezel scheurde en met een razend suizen van zijn blaadjes sleurde hij zijn leven neer de wind die hem bespeelde week geschrokken uit  eindelijk hadden we licht in de kamer in dat licht keken we elkaar aan en zagen klaar ons onherstelbare gezicht
Maansikkel, koud schoudertje tegen haast donkerblauw van zonnige wintermorgen.  Te klein om er mijn hoofd moe tegenaan te vlijen.  Eerder geschikt om er een hand zorgzaam omheen te leggen.  Gesteld dan dat ik groter was tot kosmische proporties uit kon dijen.  Ik zie daar, schurkend in mijn jas en trouwens onderweg naar jou, voorlopig nog van af. 
De dokter keek op en vroeg: Ben je soms  bang dat er iets ergs met je zal gebeuren?  En ik dacht na: Natuurlijk. Want ik dacht aan  vijf keer oorlog, en die ene keer zo  onverwachts zeven jaar zonder elkaar.  En altijd wel ergens rampen, hongersnood,  ziekte, haat, achtervolging, vernieling  en kindermoord. En ik antwoordde: Ja.   Toen vroeg zij: Wat doe je liever, blijf je thuis  of ga je uit met anderen? En ik dacht na: Bingo,  bridge, de boekenclub, zaterdagmorgenkoffie,  wijn en kaas, liedjes zingen bij de piano?  Niet graag. En ik zei: Ik blijf liever thuis.   Zij leunde naar voren en vroeg zachtjes:  Heb je wel eens aan zelfmoord gedacht?  En ik dacht aan de paar keren dat een val  van ons balkon toch even verleidelijk scheen.  En ik antwoordde: Nou, eigenlijk niet echt.   Tenslotte zei ze: U bent depressief. En dat  beschadigt de hersens. Maar wij hebben  daar wel goede medicijnen voor.  En ik dacht: Nog meer medicijnen? Ik neem  nu al iets voor mijn hoge bloeddruk,  voor mijn hoge cholesterol en voor mijn  breekbare botten. En vitamines.  En ik antwoordde: Nee, liever niet.   Want een dag misbruikt is een zwaar verlies.  Maar ons lang leven samen blijft vol  en weegt zo licht als een veertje. 
Houden, als kind, van zachte lijnen, van felle kleur: ultramarijnen, oranje en rood, gelijk een zon; van warme gelen, rijp als koren van sluiers blauw, wolkenverloren van helder wit; sneeuwwater; bron.  Twee eeuwen later, dieper houden van warme tinten, donker gouden gebarsten oker, schroeibruin brood.  En met de ogen willen meten, en met de handen willen weten de rijkdom van het Siënarood.
Nog nooit zo tergend opgegeten als tijdens dit gesprek door een driedelige gedaste bidsprinkhaan.  Woorden stuiten op tafel, knikkers vallen op een glasplaat. Hij neemt slokken van mijn levensloop en boert onaangedaan.  Hij rolt mij in. Hij steekt mij aan en rookt mij op. Dan mag ik gaan.  Later belt men mijn stoffelijk overschot. Ik heb de baan.
God woont ver weg. Ik heb zelfs zijn honden nooit horen blaffen. Ik heb van zijn brood gegeten maar ik verleerde van hem te spreken.  Hij schreef mij nog wel eens en vroeg het dan weer: waar is je broer? Wel, zijn Volvo staat hier voor de deur, zijn groot licht gericht op de hemel. Hij gaat juist vertrekken.  Van auto's houd ik alleen in de nacht. Hun harde glans en de kracht van hun brullende motor, hun draai in het opspattend grind.
Nu weet ik, wie gij zijt,  de Jongen die ik eenzaam zag te Woudsend en daarna, 
Hij groet zijn hand: klein glas. De trage kamer groet hij, het vertrek van zitkuil, eethoek, suite, tot hij ze niet meer ziet. Hij sluit de ogen, wacht.  Hij groet de zachte nacht, die langzaam, langzaam, hem de laatste tonen van  gedachten horen doet. De leegte groet hij, toevluchtsoord.  De oude kat, de zwarte, streelt zich met de hand die naast haar mand hangt, terwijl hij de andere, die met het kleine glas,  nog eenmaal, uit de verte, ernstig groet.
Op de voorgrond een verzamelplaats van lege jassen, een teruggekeerd plein  waar in het weekend weer allerhande hartelijkheden kunnen worden uitgewisseld  iemand kijkt naar wat hij waarschijnlijk de best gelukte benen vindt, iemand  al plannen aan het smeden slaat maar de eerste stap nog moet zetten, iemand  even een paar passende woorden vond maar ze te lang liet drogen in de zon  links achter een balkon, deuren open een bed waaruit je net bent opgestaan  draai dit in je handen om en om.
Oplettendheid bracht de vogel. Hier ligt het geluste in aftel, het aas van de vissende bomen. Voor vogelhoofdboothuis een kano al omgekeerd op een plankje. De vogel het nut van de snavel. De snavel het nut van de vogel.  De zin van kleurige wieken naar de tak van de vissende bomen. Droom standen vol notige zaden. Het kuifje dat even omhoog komt om de mens in zich te onderdrukken.
Langs de kant van de weg slingert de tijd en roest en vermolmt. Hij  raapt hem op, een kromme secondewijzer bijvoorbeeld, een vogelkooitje piepklein of een balk met een oog dat vergaan zou  wanneer die bleef liggen. Thuis werpt hij een ander licht op de dingen, maakt ze tot wat ze nooit zijn geweest, geeft ze een nieuwe verstilling: ijzervouwer, houtmeter, herbouwer, verzamelaar van de kleine verspilling.
De vlammen stonden bevend en bedeesd te branden in de kerstboom, en daaronder eerbiedig aangetreden om het wonder de ezel en de os, het brave beest.  En Jozef ook, misschien het allermeest verwonderd over wat er met en zonder hem was gebeurd, maar blozender, haast blonder en blijer dan hij ooit nog was geweest.  Maria in Mariablauw en wit, de wijzen uit het oosten met geschenken. zou iemand aan iets lelijks kunnen denken bij zoveel moois en liefelijks als dit? Er blonk een ster. Herodes was te vroeg. Het kindje had nog heel wat voor de boeg.
Als ik zijn geweten was had ik hem in het oor gefluisterd: 'En nu nooit weer, schobbejak!', enzovoorts. Zachtjes, zaken die hem kwelden.  Een van z'n laatste dagen hem zijn verdiende rust gegund. Misschien een regenbuitje om de dorst van morgen vast te blussen.  Zijn trots ik had hem het blozen van de kaken geslagen. Hem gelaarsd van zijn schaamte geschopt. Van glas zijn val gebroken.  Afschuw had ik hem doen staren in vervallen graven, naar karkassen kaalgevroten door en door een duister delver bijgelicht.  Zijn dikke darm ik zou het eigenlijk zo gauw niet weten. Ik zou daar zo maar wat gaan liggen. Dat ik het goed bedoel.
het atelier staat wijd open maar eerst worden van licht de tere benen gebroken voordat de bezoeker zo kan staan als de schilder zijn bezoeker droomt  maar vaak is de bezoeker in het atelier een haan met haar en veel zitvlees met stemverheffing geen schilderij kan hem aan  soms ook komt als op kousevoeten de beschouwende bezoeker die diep in gedachten wat mee- nee wat napenseelt omdat juist die kompositie die kleur niet past bij zijn kiekeboe-museumcarrière of kamer bij zijn kiekeboe-ega of zijn kiekeboe-kantoor  al die gasten waren toch gewaarschuwd op het palet blijft het eeuwig een smeerboel parasieten beulen zelfs de koddebeier van 't heelal alles roert in de verf fervent en met verve  et la belle peinture o la la dat is het móóie schilderen dat is uit de knieën van geknielde spuiten tranen omdat zij zich schamen voor het bloed dat niet is te stuiten
Vissen met Verschoor is rustig en goed. 'Niet denken', is zijn advies. 'Denken vermindert de kans op vis.'  De Door Zeelten Gevreesde  hangt vol stoeltjes, kussentjes, mesjes en twinkelende schaartjes.  'Hm,' zegt hij, turend naar de sterren in de Deense zomernacht, 'reken maar dat daar een hoop vis zit.'
Dit meldt men op doorreis men is halverwege het licht is gespleten men ligt tussen drinken en eten het glas speelt de meerdere het eten vast nog een meter men is hier geheel  gisteren vertrokken zal men morgen als het luchtkasteel meezit als van ouds arriveren - 
De mensen schuiven stil op fietsen door de lanen, een enkele meeuw er boven. In dorre blaren rent een merel. Hij luistert, telkens, de blaren maken leven. De wind, een oude wind van toen de mensen die nu dood zijn leefden, spreidt breed, aanvaardt al wat hij aanraakt. Laag hangt de lucht, is overal grijs, de hemel woont bijna bij ons.
Zo er iets mis mocht lopen - maar dit zal wel niet - krijgt u het voorschot op de wieg terug  de drukkosten van 'wij melden met vreugde' blijven echter verschuldigd-  toen zij hijgde met een tong witter dan mijn gelegenheidsjas en haar ogen rolden waar een orgasme ze nooit gekregen had  stond het aantal chromosomen onherroepelijk vast-  van de geboorte neemt het gehoor van het kind af  de kamer staat vol bloemen de eerste zes weken is het kindje blind.
ter verheldering mezelf nog eens voorgesteld. alles weerstaat.  kijk, een jager op grote hoogte. en een pas opzij voor de moedige kleine stortbui.  vijf minuten stilstaan, twee minuten verloren lopen. af en toe een halve vraag.  hoe grasland het doet met onheining.
Zijzelf was als de zee, maar zonder stormen. Even blootshoofds en met een brede voet. Rijzend en dalend op haar vloed, als kleine vogels op haar schoot gezeten, konden wij lange tijd haarzelf vergeten, rustend en rondziend en behoed. Haar stem was donker en wat hees als schoven schelpjes langs elkander, haar hand was warm en stroef als zand. En altijd droeg zij om haar bruine hals dezelfde ketting met een ronde maansteen, waar in een neevlig blauw een kleine gele maan scheen. Voorgoed doordrongen door haar kalm geruis waren wij steeds op reis en altijd thuis.
ik denk als het regent laat ze niet nat worden  en als het stormt vat ze geen kou  en ik denk ook dat dat denken niet helpt  want je wordt nooit meer nat noch vat je een kou  want het regent noch waait ooit meer voor jou
Lang geleden, maar wel na de oorlog - Want die ken ik slechts van horen zeuren -, Die tijd die heette toen het heden nog, Kon het navolgende octaaf gebeuren:  'De huizen klappertandden met hun deuren, In elke hoek zat een ontstellende Moloch Jongens van mijn leeftijd te verscheuren En aan mijn bed waakte een krom gedrocht.  Sliep ik bij toeval in, dan kwamen de Harpijen Om elk tot bloedens toe met mij te vrijen En 's ochtends knaagde een enorme beverrat  Aan alles wat ik op mijn lever had', Omdat ik met het geld voor de collecte Mijn potje voor dichtbundels spekte.
Voor mij was glück auf een nachtgroet, in het donker gesproken door mannen  voor hun behoefte zittend op de schop terwijl muizen brood uit hun jaszak vraten  geen treffender beeld voor de komende slaap wanneer ik in bed mijn vader groette voor hij de deur sloot.
u kunt afruimen de witomrande amuse gueule uit de nouvelle cuisine van chrysanten die in de vaas op de tafel bij het raam staan maar niet in de vaas op de tafel bij het raam staan vegetarische stilleventjes geschetst met de zilverstift  laat met de lardeerpriem doorregen goed gevulde wildbraad aanrukken en op een rondborstig banket van dansend vlees zappen naar glimmend wellustig vlees als een clip in grootbeeld kleur  serveer mij in roomboter gebakken beelden en verzen met boulemie. 
Ik ben een God in 't diepst van mijn gedachten, maar in de bibliotheek een volontair die hunk'rend op een baantje zit te wachten en boeken uitleent met een zeker air.  Ik lever geestlijk voedsel aan mevrouwen die binnenkomen en alleen maar van de allernieuwste liefdesboeken houwen, "maar niet zo'n engerd als die Wasserman".  Ik loop met stapels boeken rond te sjouwen en plak een etiket op Gorters Mei. Och, als nu juffrouw Jansen eens ging trouwen, dan kwam er eindlijk eens een plaatsje vrij.  Ik ben het niet alleen, die staat te wachten en achter me staat nog een hele rij. Ik ben een God in 't diepst van mijn gedachten, maar niet zo heel veel in de maatschappij ...
Ik kan wel knielen en mijn schedel breken, kluizenaar worden of wellicht cipier, het kruis vereren, met gevangnen spreken, in regen lopen om een nachtkwartier,  of, als Van Gogh, voor de berooiden preken, mijn hemd verscheuren, arm zijn als een mier, en met een scheermes mij het oor afsteken, krankzinnig sterven; maar het helpt geen zier.  Onmachtig ben ik, God, U te belijden. Poolstilte waart Gij, toen ik om u schreide, wanhopig wachtend het gestelde uur. 
Hij voelde zich veilig in zijn woede: als iemand die zich op een mooie dag onderdompelt in een warme tuin.  (De wind kamt de heg liefdevol in model, kinderstemmen klinken alsof ze verpakt zijn in watten van zonlicht en ver weg.)  Niemand kon hem meer iets doen: hij had alles zelf als vernield.
kalkstenen vlinders vliegen naar je toe de stad zegt met één oog de nacht gedag straks vlieg ik op de vleugels van je rode haar over de blauwe halswervel der stad als een dragonder ga ik in de wolken rijden maar jij wenkt met je kleine witte hand een twijfeltorentje van vrees en beven rijst uit de zwarte bronnen van je ogen en als ik dichter doffer donkerder je aanrand sta je te bloeien als een pruimenboom.
Zonder mij uit tot dit         uitzonderlijk wonderlijk wit         van oogappels en van huid         zonder mij zonder mij uit.          Zonder mij uit tot dit         onophoudelijk vrouwelijk wit         van ogen en appels huid         zonder mij zonder mij uit.          Zonder mij zonder mij uit
Omdat ze gauw gevuld is  - het dons van een kwartel  is genoeg, een herfstblad in  de lente, een blauwe knikker  in de palm -   sprong plots iets donkerroods  hem in de ogen, een vingertop,  een snee van niets,   een net te snel langs  grote grassen strijken   en wat zich opent  is zijn ogenblik.  Het lichaam moet  gesloten blijven.   Zo was het hem beloofd.   Maar als de palm plots opengaat,  En aders even gapen,  Dan sluit een kramp  Hem in mijn hand  Totdat hij gilt.   Want bloeden doen we samen. 
Ik zal je missen. Al je honderd ogen en al je monden vragend achterna zal ik verslagen volgen. En gebogen waar ik vergeefs de oude gangen ga  zoek ik jouw geur in tijd die mij nog rest zoals een teef haar weggegeven nest.
Doe de lichten uit steek de kaarsen aan schenk champagne in dans de hele nacht we hebben vanavond de heimwee te gast.
Wetten zijn de strakke lijnen van ijskristallen netten wevend van de dood  Leven is in ontduiken van wetten vechtend ontkomen aan vernietiging
Je hebt een verre vriend, hij zag je gaan met lange rokken en de klompen waarvoor hier zelfs  geen woorden zijn. Nu loop je aan de hand van beschrijving, bescherming van niks. Ze vragen je nu en later nooit meer terug maar jij, jij timmert lekker aan de weg naar nergens. Dat had je gedacht dat als bedacht verleden er ook een toekomst te spelen zou zijn. Je hebt een verre vriend. Koester hem, hij weet ervan.
De koe is groeiensmoe zij loeit zo droef op de veranda, de koe is moe  zij draagt er twee - enculée de sa mère.  De boer slaat flank, hij roemt haar boezeroen van vlees en wimpers. Donsoor trilt, neus snurkt roze rauw, zij weent en roept teloor in 't stille dal. Het is niet groen, 't is wit.
Men opent een raam en zegt Ziehier de wereld. Men bootst het wonen na in tal van talen. En het dorp wordt een stad en de stad de wereld, als ging de hele wereld in een straat. Soms staat men voor een horizon als voor een hek, maar de straat wordt een dorp en de stad de wereld  die ruikt naar sjasliek, shish kebab en moussaká, naar al dat elders van te ver en van te velen. En men verlaat zijn straat, op zoek naar een dorp. Men droomt van grootse liefdes in betere steden en men kijkt uit het raam in een huis in een dorp. En het dorp wordt een stad en de stad de wereld.
Ik die geen leerlingen heb en geen bediendes, ik die mijn kaas alleen eet en de verkeerde mensen in de verkeerde steden zie ik ruik bloemen op het ijs, en zie de dood op een schommel.  Ik die ook wel weet dat een woord maar een vertaling is, een armzalige code van iemand voor niemand, ik die zelf woorden gekocht en geerfd heb uit het groot bordeel waar de wereld op uitmondt.  Ik die geleerd heb dat de toekomst een motor is die nog nooit heeft gelopen dat alle talen hetzelfde  verzwijgen en dat veel unieke dromen op film te zien zijn.  Ik  en ook dat niet lang meer.
Wat heeft ons op die morgen toch wel mogen doen lopen langs de Regentesselaan, waar ons de blaren om de oren vlogen? Waar kwamen we in 's hemelsnaam vandaan?  Hoe dan ook, er kwam een mannetje aan waardoor je blik opeens werd aangezogen, een en al zwarte hoed en zwarte ogen, voorzichtig schuifelend, - en jij bleef staan.  Kloos, zei je, toen hij bij het hoekje kwam -  een hoopje mens, maar toch een zo geachte, dat je, eerbiedig, op een afstand, wachtte, en, ongezien door hem, je hoed afnam. Daar ging een god in 't diepst van zijn gedachten naar P. van Haasdrecht voor een half ons ham.
“Weer boog Hij zich voorover en schreef op de grond”(Joh. 8,8)  Toen de man in het zand schreef, schreef hij het verleden weg en in zijn gebaar verzamelde hij het spreken en lijden, het zachte zwijgen: dimensie van tederheid  je zag het aan de glooiing van zijn rug een vreemd verdriet lag in de schaduw van zijn schouders hoewel het licht als water, als een glimlach uit zijn handen liep  Het was toen dat zijn adem als een leeuwerik op de wind klom, het zand zijn woorden vol schroom verstrooide, als stuifmeel  Het werd avond en toen de ochtend kwam
Ik wist het, maar had me gezegd dat je zo vroeg vertrekken zou in het donker, ik sliep nog.  Ik wilde nog iets kwijt over de pretogen van mijn broertjes verjaardagshond,  kamperen in de tuin, stilzitten, kauwen op gras en klaver, de maan uitzwaaien in een warme slaapzak naast jou.  Aan jou werd niets gevraagd; ik heb je uitstel gezien, wekenlang, verzet tegen beter. Vader kan zo weg zijn, zei de arts.  Ik heb wolken en sterren voor je uitgeknipt, gekleurde sneeuw, engelensnoep, mijn beer naast je hemelbed getekend.
Gerrit ik schrijf je het wordt lente, er ligt bros ijs op de tafel - gaan we  dit jaar weer van rotsblokken springen, vrolijke rookvanen wegblazen, verdwenen  dichters bezingen? Nu, het wordt lente, het schrijnt waar zij weggescheurd werden,  de onzen, we staan nog te trillen; veel vocht verloren, pijn onder de kleren.  Het verborgene vlijtig meten in regels, met timmermansoog, daarover spreken.  Jij woont in je tachtigste lente, we zwijgen. Ik schrijf je. Het laatste adres is bekend,  onze postnummers staan al gekerfd in de steen. De woorden steeds dunner,  de rook op z'n ijlst, op z'n best. Ik schrijf je. Daar gaan we heen.  Voor Gerrit K.
9.  Je bouwt zorgvuldig aan een grote woede terwijl hij het huis laat bouwen  je antwoordt alleen nog maar op vragen over hoe een deur een venster je gaat naar de dokter en vertelt kort hoe onzeker hij was over je pijn je zit bij de tandarts te wachten tot je geholpen wordt aan zichtbaar bederf je wijst hem af als hij je wil strelen omdat je zijn tederheid niet kan vergeten je kwetst hem omdat je zelf zo lang vergeten bent, verwaarloosd, vergeten.  10. Hij ging op weg om half twaalf, je hoorde de auto op de kasseien en jij zat te staren met je handen in je schoot later trok je het bed uit de wand je ging slapen en hoorde nog lang auto's naderen die verder reden toen hij terug kwam, had hij nog twee uur om te slapen op de bank 's ochtends hield je het kind stil en bracht hem koffie terwijl het bed allang weer in de wand verdwenen was.  11. Je kocht het boek zonder dat je het wist bij de minnares van je man: gedichten en zij pakte het met een glimlach, met liefde in, wetend hoe mooi hij het zou vinden keek ze je na toen je de deur uitging? heeft ze zich toen teruggetrokken uit schaamte, uit verdriet, omdat ze wist dat zij ook eens zó uit een winkel zou lopen haar geschenk onder haar arm, haar borsten zwaar van verlangen, niet zo zwaar als de jouwe.  12. Vandaag zag ik je letter, N, op een schilderij van Gianni Dessi uit Rome. Hij schilderde een lam zoals jij het ooit in je armen droeg achter het huis dat nu weg is zijn lam was opgebouwd uit figuratieve resten, vlekken, boven de letter N die zijn poten vormden, links en rechts een vlammend angstig duister waartussen het lam AG N US aarzelend en teder naar voren kwam, met hangende oren, bedreigd door AG en US langs het roomwitte pad maar het ontkwam naar voren.  13. Iemand werd wakker met de woorden: 'Hij dacht voortdurend aan te vroeg en dood geboren'. Dat mag niet gebeuren  N, jouw kind moet leven zoals kinderen uit de Sahel dik en rond geboren worden terwijl hun moeder uitgeput en nauwelijks zogen kan; wreed en schoon is het leven dat zich klaar maakt om in ons huis te wonen, onze kinderen ze maken dezelfde fouten of andere ze gaan gebukt onder ons verleden maar ze zullen rechtop staan en de liefde begroeten als een wonder.  14. Door de beregende ramen van de caravan zag ik je buiten lopen: drie beelden donkere toverlantaarnplaatjes van zuster Ursula in een getekende werkelijkheid welke vlinders zocht je in het duister te ontlopen? in drie beelden stilgezet fasen in een proces naar een voorspelbaar einde alleen die ene vlinder neem je altijd mee je hebt hem gevangen tot de metamorfose waar hij zelf het leven leven moet waar hij van je weg vlindert jou achterlatend met je bittere honing.  15. Je zegt dat je het mooiste kind van de wereld hebt gekregen je lacht er niet eens verontschuldigend bij je vindt hem schandalig mooi: moeder- liefde is nergens mee te vergelijken je legt je zoon in de wieg naast de kolenkachel die weer terug is in het nieuwe huis je vertelt hoe onbegrijpelijk je het vond toen een zuster jouw kind wegdroeg twee meter van je bed, je gaat bij je zoon zitten ik mag hem even in mijn armen nemen hij nam geen deel aan onze emotie keek zonder verleden naar ons op.  16. Je bent te dichtbij gekomen ik heb lang met mijn brief gewacht langer dan je lief was. hoe laat ik je los? nog steeds denk ik aan je, hoe je beweegt nu in het nieuwe huis met je zoon zie ik je lopen, je laat hem niet meer los heeft hij me van jou bevrijd hij maakt zich straks al van je los
Ik zie haar nog zitten: een simpele bank met een simpele vrouw met twee simpele handen omhoog naar de lucht, voor het rood van de  tuin in de zon, als een meisje zo rank,  als een kind zo verwachtingsvol, ondanks haar jaren. Ze neuriede zacht en ze lachte daarbij  in geboeide vervoering. Ze keek niet naar mij, ze keek naar haar handen. Die maakten gebaren.  Als bloemen, dan bloeide zij, vissen: zij zwom, als vogels: daar vloog zij. En ik? Liever dan te geloven in wonderen, onder het mom van een groet, als voorbijganger, brak ik de ban en ik wandelde verder en keek niet meer om en maakte er simpel een ziektebeeld van.
Ik ben nog jong. Een ijsbaan is het leven. De benen zweven en de zinnen zweven. Vioolmuziek klinkt uit een megafoon.  De sneeuw maakt van de wereld een stilleven. Ik tintel en ik draag een koningskroon. Door eigen krachten word ik aangedreven  En vrienden zeilen schaterend voorbij. Het is in hartje winter volop mei. We schaatsen op een vloer van porselein  En slaan de dagen stuk om aan het end Te stoppen bij de koek- en zopietent Waar zure melk en bitterkoekjes zijn.
De wereld staat te schreeuwen voor de ramen, maar hoofdpijn wurgt mijn geest met zulke tangen dat ik niet eens behoorlijk kan ontvangen de indrukken die toch naar boven kwamen.  Die stomme koppijn! Ik blijf zó verlangen dat het eens ophoudt, dat ik me moest schamen; maar àls die aanvallen een einde namen, zou ik het hoofd niet langer laten hangen.  Ja, buiten spel gezette hetero, daar zit je dan. Ja, kleed je maar weer uit, en ga maar weer naar bed. Alleen. Wel rot.  Misschien is het toch ook maar beter zo, want nu besef ik goed wat het beduidt: je leven gaat van dag tot dag kapot.
Wat hij niet kent vindt hij er vreemd uitzien.  Het vreemde vindt hij lelijk. Het lelijke maakt hem bang.  Iets waarvoor je bang  bent is gevaarlijk.  Vasthoudend aan de schone schijn van het vertrouwde  wordt hij een wereld op zich. Hij gaat er vreemd uitzien.
In de cel zucht... wat u nu hoort is het janken van een rat of acht, hebben we allang gehad,  vier vierjarige personen op trompet,  onder wie de nieuwe Mozart.   Gewaarwordt hij - die grotendeels uit reukorgaan bestaat,  gestoken in een dwingender materie dan de wetenschap  dat de mystiek er niet om liegt, al zou ze graag willen -  dat ook-bekend-als-neus is afgezet, op die plek  bevindt zich nu een modieuze tennisarm  conform de allernieuwste toegevoegde waarde -  dezelfde die hij op z'n elfde al had onderkend  als één van de grootste dompers op aarde.   Domweg dapper zijn gelukkig niet,  maar onbezoedeld sneuvelen.  Drogerende wijn op het lichaam geclusterd met mispels,  gebotteld aan longen, in monden ontzield, ietwat kurkig.  Alleen in deze heuvelen.
Aan de overkant wordt een boom omgezaagd op de kade liggen takken de boom ploft neer het licht valt op de stenen vier mannen in oranje overalls leggen stalen kabels om zijn bast hij wordt opgehesen de boom komt langs het raam de kamer verdwijnt in zijn schaduw de mannen schreeuwen de boom trekt verder door de lucht die blauw is als een poppenoog.

de opluchting toen wij elkaar op zaterdagmiddag in vroom & dreesmann op de parterre met onze respectievelijke verloofdes tegen kwamen  omdat wel bleek dat we alle twee niet zo nodig moesten aangezien we nou ja al min of meer voorzien waren  dus kon ik je goed bekijken terwijl je tegen me praatte zag ik dat je ogen groen en je lippen vermoedelijk erg zacht waren en konstateerde ik dat ik me erg op mijn gemak voelde toen je zo dicht bij me stond
Kom in deze straat, de laatste straat,  en ga van huis tot huis. Kom binnen,  loop alle kamers door. De weg is smal,  het dek van zand, de gevels zijn gestut,  de panden krot verklaard. Hier wonen   goede mensen, elke stuiver wordt gespaard.   ‘Dit is ons straatje, om ons heen wordt slechts  verladen en geraffineerd, hier wonen wij,   met hoofdgestel en hoofdstel aan de muur,   karpet, linoleum, een bord met spreuk   (‘Wat je omgeeft, geeft om je, ver is weg’),  met stapelbed, met slaag in het lavet.’   Aan het einde ligt een tuin, een veld,  met zonnige kantoren, rode logo's,  en een lange slingerweg door belten  naar het zure gifmeer. Stap niet uit,  ook de bewakers willen dat je keert,  ga terug naar dat verborgen straatje,  waar je aanbelt en omkranst wordt.
Neem een schep woorden, schep mij een taal, kom op, vertel een verhaal.  Maar tel 't op je vingers na: het moet helemaal zelf zijn verzonnen.  Anders hoef ik het niet. Wat jij hebt gevoeld dat wil niemand horen, ook niet wat je 'bedoelt'. Dus doe niet te echt. Praat mij niet van wetten, ik stik al in recht.  Maar tover mij voor
Te leven in een tijd Waar niets meer waarde Heeft dan  geld is als Boksen in de hel zonder Helpers en zonder bel  Je stoot je leeg en in- Casseert zonder één de- Conde rust want voor je Het weet is het gebeurd En zit je op je reet  De strijd is zwaar en Zonder zin want uitein- Delijk is er maar één Die gaat strijken met De winst en dat is Hein  Dus boks gerust maar Vergeet nooit dat wie Het ook is je altijd met Je tegenstander in het- Zelfde schuitje zit
Het was in een oud schooltje, en de ramen waren hoog, dat zich de schaduw van een man tot in de lichtkring van oud stof voorover boog.  Linden, kinderen in een onverstaanbaar nieuwe taal, herkenning van een uitzicht bij het raam; en binnen trekt het pleisterwerk zijn eigen krijtkring in een oud lokaal.  De schim van lang verloren leven kan iemand in de armen nemen, maar niet het waaiend lichtland in zijn hoofd.  O paradijselijk vergeten op gewone dagen, zij geloofd. En bij het poortje, in de wind, staat nog een ander kind -  dat, wat ooit zijn moeder was beloofd.
Het knoestig gerucht van takken binnen de hoge spiegel, in de korte zon  de schaarse, grintloze stappen  de parketvloer het kille stof  het potlood  de dag die hij vol potloodstrepen trekt
De dag laten voorbijgaan tot het avond werd en in de fruitschaal de vergeten mandarijn ontaardde  in de verte gloeide de stad, zich ontstekend aan zichzelf  wat leefde in de beijsde weiden kroop in cocons, zette stekels tegen de sterren op  Alleen de hemeljagers van diamant geluidloos snijdend in het graniet namen ons mee, losten ons op  Tot de morgen brood en woorden aandroeg, als vogels takjes
1.  Er zijn gedichten die niet mogen omdat ze te naakt zeggen waar het op staat zo zou ik je willen schrijven maar ik durf niet, lieve N., zou ik willen  schrijven, ik denk soms aan je hoe je daar woont in dat kleine vervallen huis met je kind dat je kind niet is maar dat moeke zegt en aandacht vraagt met de man die wel jouw man is die geen aandacht vraagt maar stilte die jou alleen laat met je warme lichaam bij de kolenkachel terwijl je kind speelt en geen lawaai mag maken, want de man  schrijft zulke ontroerende brieven  aan de jongen die zijn zoon niet is.  2.  Je bent koud geworden van alle kou  die op je afkomt, je verlangt naar de een terwijl je het kind draagt van de ander mooi praten kunnen mensen over onfatsoen maar jij geeft liefde en je krijgt het kind van een ander en verwijten over nutteloos gefantaseer, lieve N., hier zit ik ver van je bed en denk aan warmte je kind redt zich wel, maar jij N.?  3.  Je kust je moeder niet meer in het ziekenhuis evenmin je man als je weer thuis bent thuis in de caravan naast de afbraak waar de kolenkachel al weg is was je je handen onder de dunne straal verpieterd water om de besmetting  weg te wassen. ik hoor je stem door de telefoon die niet besmet, warmte op afstand ik denk aan je kind dat niets weet dat blank in je slaapt, zich vast besloten voedt laat het huis klaar zijn als het kind komt.  4.  Je maakt je boos omdat je bang bent dat je emoties een gevolg zijn  van scheikundige reacties in je lichaam wat schreef Hans Vlek ook al weer over Dr. Debakey \'die steeds als een traan opwelt in zijn ooghoek, dit wijt aan een vuiltje of ui\'...wat een onzin, je verdriet is er je kind ook en het groeit, je zegt het zelf echt of niet, je kunt het evenmin afmeten aan dat van de wereld waarin je het kind zal voeden tot man of vrouw, maar als het een vrouw is voed het anders op dan je moeder.   5.  Ik stel me voor dat je denkt: laat er nu eens eindelijk geen poëzie uitkomen, maar proza, een man die rechtuit schrijft of zegt wat hij vindt, zonder de vorm van een gedicht, er is genoeg over mij gedicht, lazer op met je strofen uitzuigers, poëtische profiteurs je kunt maar niet steeds op mij teren mijn kind krijgt geen dichtbundel te lezen de pest is het, alleen nog een krant of hoogstens een brief van zijn vader.  6.  Ik weet niet wat je hier van vindt maar ik heb geen proza om aan jou ik ga soms zitten voor een brief bang voor trivialiteiten, laat maar dit is nu mijn manier om je te laten weten dat ik aan je denk en aan die kleine naamloze laat het een vrouw zijn voed haar sterk op, daar gaat het toch om deze gedichten zijn het niet het is de liefde die zij moet doorgeven en liever ook ontvangen.  7.  Je lijkt op Fenice van Chrétien de Troyes als je zegt van Cligè: wie het hart heeft moet ook het lichaam hebben, jouw hart behoort hem en je hebt het hart dat niet alleen te beweren, je leeft er naar of je wilt er naar leven en geven maar hij wil het niet, was je maar een heks dan kon je hem eerst te drinken geven de liefde tot stervens toe laten drinken en dan als Isolde zeggen: als het zo is ga en haal mijn bruidshemd, ik wacht.  8.  Somber en zelfbewust loop je over de Markt je hebt een boek voor hem gekocht en je voelt je in de steek gelaten omdat hij ging toen een ander hem riep je bewijst hem steeds maar eer terwijl hij je achterlaat met wat N? wat doe je alleen in de caravan bij de oliekachel die brandt in deze warme lente, wat doe je
Toen ik al bijna ontwaakt was herinnerde ik mij dat ik die nacht in het verleden had geleefd en zonder de geringste verbazing weer geloofd had dat God bestond  ik wilde hem eindelijk wel eens spreken het is een bijzonder aardige man zei iemand je kunt hem gerust eens bellen  ik belde en er klonk een stem, een heel lieve stem zodat ik mij een lieve gevleugelde vrouw voorstelde zoals je wel ziet op felicitatiekaarten  wilt u god, werd er gezegd, toets dan één wilt u god niet, toets dan niet ik toetste één  en dezelfde gevleugelde vrouw zei: er is nog één wachtende voor u en die ene bent u  ik herinnerde mij dat ik hier eindeloos over moest nadenken tot ik ontwaakte en God weer was verdwenen, ergens in mijn hersenen 
Een man draagt zichzelf door de dag, de handen tot kommen, ze testen de adem, die is er, alsook zijn papieren, die liggen op stapels, dringend en dun.  Op steigers die uitzicht schoonwassen, ruit spiegelt ruit ruit, daartussen de pluisjes, de mussen, een lijstje te licht om te landen, waarop wat onthouden moest ooit.  Op avonden, luiken gesloten, de wereld nog lang niet op orde, drie glazen, een vierde, de schoenen als schepen alleen op zeil, laat hij zich varen.
De grote roergangers van deze tijd, alle rimpels met zich dragend van de levenszee, vrezen geen verzet van de domoren van het verstand: ´wie denkt, denkt vroeg of laat wel met ons mee´.  Maar wie met onvervalste wijsheid van een ongeschoolde en van droom en drift doortrilde hand de hemel aansnijdt om zijn naam te kerven in de regenbogen -  die beschouwt de gangster aan het roer als vijand.
Door het raam zie ik een vrouw haar kind slaan de man komt thuis en slaat  zijn vrouw ik sta en kijk  Ze zijn nu bij de buren een veldslag huisraad vliegt door ruiten ik sta en kijk  Het huis vat vlam en ook het huis ernaast er liggen doden in de tuin ik sta en kijk  Kinderkreten sterven weg de overkant is een ruïne uit een puinhoop steekt een hand  Ik keer mij af en ga naar binnen ik schrijf een giro uit
voor je verjaardag koop ik 42 rozen ik zet ze op mijn altaar neer ik geef ze water en dan laat ik ze drinken en verwelken later nog wacht ik tot de cirkel van verdorde loze  blaadjes bruin en knisperend is ik tel hun broze stiltes dat weet je niet je viert het niet je gaat er- van uit dat ik er niet meer ben de waarheid staat er te lezen blad na rozenblad tijd die gekozen  is nu ga ik weg ga jij weg als ik dood kus ken ik verlangen het blijft over in krullend rood en geur het verwelkt nog niet het is ingehouden meer  van mij als alle stelen kaal zijn leg ik ze neer in een vuilniszak in een krant voorzichtig dorens niet scheuren ik mag vergeten ik ben geboren.
Om indruk te maken op de acteur aan mijn tafel  zeg ik De mooiste film die ik ooit zag heet Paradise Lost De camera bewoog zich niet en alles was zwartwit vreemd als een paradijs nee vreemder  De jongen zegt dat ik Stranger than paradise bedoel Ik concentreer me op het woord 'gereserveerd' tot de letters zwemmen en de wereld een vlek is  De wereld, mijn wereld verhardt zich Ter illustratie: een hoofd van klei wordt in een oven geschoven en zo heet gestookt tot het hoofd hard is en de grootte heeft van een gebalde vuist Maar een beeld is breekbaar en dat geloof ik van de wereld niet  Passie is een manier om me aan het bestaan te onttrekken  maar ik kan het niet uitspreken Het is meer iets voor een acteur  De acteur staat op  Er is een wereld die op hem wacht Ik blijf nog even
Mensen weten het niet als zij ademen dat ik treed op de thermiek van hun woorden, klimmen kan op hun zin, dat ik mijn bindingen slaak aan de aarde en dans als zij zuchten.  Soms voelt een aandachtige mij voorbijgaan, een luchtstroom verraadt mij.  Soms is er iemand die bidt. Wij doorkruisen samen de ruimte.  Maar meestal weten de mensen het niet dat ik neerstort in lichtval vloeibaar als water word en zij mij kunnen betreden.
Hoe een beeld zich in je taal slaat, je stem verspringt, je hert verschiet - hoe  zijn roos overloopt, de wijn van eiken is, roemer voor stenen,  de tafel gonst van honing en de uil met bos je mond ontkorft -   behoort bos zijn botten toe, vuur zijn voltooiing, wat as - wat jij?
Ik herinner me de plankenvloer die kraakte, de eksters in de tuin de ijsbloemen op het slaapkamerraam  dat je zei, in een vorig leven was ik een aquarel, nee een witregel  dat het bizongras in de fles zweefde als een zeepaardje  dat ik na het tellen tot honderd ging zoeken, de laatste tree miste in het donkere trappenhuis  dat de telefoonkaart vergeten in de abri langs de weg bleef steken  dat in de hal van het vliegveld de lucht plots massief werd toen ik tegen een glazen wand op liep  Ja, het is reuze leuk om je te verstoppen maar een ramp als je niet gevonden wordt.
dertig was ik (in 1963 was ik niet lelijk) de vrouw die me fotografeerde zei: nu moet je aan mij denken ontspan je lippen  een gescheiden vrouw met vier aardige katten maar even dominerend als mijn Duitse hospita dus hield ik flink afstand  ze had een donkere kamer waarin ze mij heeft ontwikkeld zelfs uitvergroot (later ingelijst hoelang heb ik op haar buffet gestaan? wat heeft ze ernaar starende  gedaan?)  onlangs toonde ik iemand  die foto hij vroeg: is dat je zoon?
Voorzichtig toch, voorzichtig met die subtiel weergegeven woorden.  Ze zijn om vederlicht te minnekozen, meer  dan dat die doelgerichte zinnen dat zijn; die zijn veeleer voor zwaar  vorzen in afgelegen stegen, waar de schaduw steevast denken doet  aan onooglijke geesten, en bijdehante gedachten als lompe lettertypes  verzwegen te wachten liggen, naar nooit gelezen leven smachten.
De dag breekt aan, kou uit een open ijskast: een lap los zand tussen dor hakhout ingeklemd onder de lucht die leger is van diepte nu het gezichtsveld vol met wit zand is doortrapt.  Een trap, een voor de vorst te hoge duintrap in een onontgonnen en barbaars Versailles van geen enkele tree voorzien.
Zijn laatste wedstrijd  en terwijl de lucht betrekt en het spel zich bij de andere zestien afspeelt en  meeuwen op het middenveld  en het geroep om de bal als van een commentator  met een kop als een boei, die uitkraamt kosmische vlieger, van welke planeet kom je?! en  dan nog net een machteloze stap naar een niet onhoudbare bal.  Hij is tekort geschoten. Verre  van uitgekiept of helemaal terug in de wedstrijd; op een enkele actie van Sinouh na, doet weinig hem nog aan zichzelf denken. Zo zonder doel  achter zich, zo - zo - ongewis.
De vriendelijke gewoonte van het leven beveel ik u en ieder hartelijk aan. Tegen de dood moet worden opgestaan, want in de dood is alles om het even.  De vriendelijke gewoonte van het werken is ook niet iets om uit de weg te gaan. Het mooiste is het werken zonder baan, om vrij te zijn binnen je eigen perken.  De vriendelijke gewoonte van de liefde moet net zo alledaags zijn als het licht dat nu al tien jaar lang als spoedbericht het lieve leven aan ons overbriefde.
Een keer in de veertien dagen neem ik afscheid van mijn vader. Een lange man op het perron geduldig wachtend bij het raam daarachter ik.  Van afscheid nemen hou ik niet en van wachten nog veel minder maar door het glas raken mij zijn vermoeide ogen.  En ik ben druk ik pak een boek doe of ik mijn kaartje zoek hij wuift en kijkt mij  vragend aan.  Ik mag graag in treinen zitten die op tijd vertrekken. Ik hou van vaders die hun hart toedekken.
De klas is kaal, de paar tekeningen  aan de wand zijn stuurs gekleurd  met een bevroren hand.  Een kluizenaar die wacht op een  verschijning, zo staart hij op uit  het correctiewerk.  Zij zijn de vogels die niet in  zijn landstreek horen - dwaalgasten  met geesten om de geest te  storen.  Het komt nooit goed,  hij zingt niet met ze 
Het steile jukbeen driest geslagen  in 't duister van uw harenwal,  uw schouders recht en fier als schragen,  torpedostreng der heupen val,   die heel uw warmte, ingesloten  als in een schoorsteen, langs mij draagt.  Wie is 't, die naar uw sterke schoot en  bescheiden borst te dingen waagt?   Uw warme blik zal niet verstalen,  wanneer gij voor uw huisdeur staat,  mijn ogen in de uwe dwalen,  gij mij uw hand omklemmen laat.   De glimlach om uw mond een vage  verduist'ring van het wangenbruin,  weet gij dat ik u iets kom vragen  van heel uw goed en sterk fortuin.   Gij staat als kon de beet van nacht
Pythagoras zo wordt gezegd, kwam in een smederij terecht met vier fervente smeden. Daar werd met slaan uit volle kracht, een fikse herrie voortgebracht, maar Pythje riep tevreden:  'Dit klinkt uniek en wonderschoon  want elke hamer heeft zijn toon. Ik ga ze even wegen.' En die gewichten, als verwacht verhielden zich als 6 en 8 en 12 en ook nog 9.  Die 9 is - blijf bij de les -  't gemiddelde van 12 en 6. Daarbij - ik ben volledig - staat 8 min 6 tot 12 min 8 als 6 tot 12. Zo klinkt de pracht harmonisch evenredig.  En hoe ontstaat die harmonie? De helft van 12 is 6, en zie: - het gaat toch niet vervelen? - tweederde deel van 12 is 8 en 9 - dat is mooi bedacht -  dat zijn drievierdedelen.  Zo klinkten kwint, octaaf en kwart en Pythje riep met juichend hart: 'Dit volkje streelt mijn  oren!' Tot ééntje op zijn vingers sloeg, toen was er even, sneu genoeg, een dissonant te horen.
Want er valt weinig te verwachten van een vijver dacht hij terwijl hij op een zondagmiddag op een bankje in de schaduw zat  En bleef de rest van de middag een peinzende introverte gestalte die niemand groet hij zag een man passeren hij zag een man met hond passeren hij zag een man met vrouw passeren  Toen is hij naar de vijver gelopen en heeft het glanzende oppervlak doorboord met zijn laarzen hij heeft het rondgejaagd met de schoolslag
Hij zegt of hij ernstig is, als iemand aan wie voor altijd is verdwenen, of niet ernstig is te laten willen door wie het meest dichtbij is,  nu en steeds weer, als hij jong is of oud is. Niemand zegt: 'Dat is niet makkelijk.' Het is duidelijk dat hij dit niet zomaar zegt.  Hij neemt een bad, droogt zich af, zegt niet doen wat hij eerder zei.  Niemand zegt: 'Hij weet niet wat hij wil.'
Wij speelden op het strand, wij waren van voor de oorlog en de zee was toen nog een uitgestrekte vrede.  Hij had iets behouden van dat voormalige of het niet ophield, of het niet afliep of het nooit uitlopen zou  op een landinwaarts dat zich uitrekt achter ons om tot het de zee weer tegenkomt.
Mijn lichaam rust, je bent zoals zo vaak in mijn gedachten Twee-derde van mijn tijd moet ik nog wachten en wachten doe ik van uur tot uur Mijn lichaam ligt ontspannen achterover Mijn handen als een koestering om mijn schoot Een verre toren laat twee slagen los de wind brengt het geluid de kamer binnen En dan ineens... heb ik mijn kind gevoeld! Het is alsof een zeedier 't zand omwoelt..
Op een van de tafels In de transparante kantine Ligt een appel zonder thuis.  Op een van de tafels In de kantine van de verte Ligt een appel zonder bewustzijn, Zonder de wens om te worden gegeven.  Kek-kek-kek! Kek-kek-kek! Vie-bie! Kauw-kauw-kauw! Kek-kek-kek! Kittiweek! Kie-urr! Kie-urr! Kauw-kauw-kauw! Tsju-ik!  De appel spreekt met een Chileens accent, Met Amerikaans accent of met een Argentijnse tongval. De appel is in de lucht ontstaan, uit wind en wolk, Uit regen en zon, uit het roepen van duizenden vogels Die hun schroom hebben afgeworpen. De appel heeft geen weet van zijn ontstaan. Is appel zonder het te weten, Eenvoudig en magnifiek.
Wat deed ik anders aan de rivier dan fuiken uitzetten, luisteren naar oude bloeddoorlopen verhalen, grommende in haar binnendringen en een gouden zoon voor na mij maken?  Goed, dat was vroeger. Maar het was deze oever, waar het gebeurde dat ik bij maanlicht, onder het knopen van netten, tegen het bosrijke donker daarginder iets wonderlijks mompelde,  iets dat ik zelf niet begreep - over een roerdomp bijvoorbeeld, en niet over helden. Wat was het? Waar kwam het vandaan? En waarom zocht het mijn mond, de mond van een man in een simpele boot  op de Schelde? Ik luisterde naar onze exegeten, maar zonder te weten of ze de drassige aarde wel konden verklaren. Ik geloofde nooit dat we ooit kathedralen en zo zouden gaan bouwen.  Begrijpt u me rustig verkeerd. In een bocht van de grote rivier heb ik een zoon mogen maken en hem in het dampende zonlicht der vroegte mijn knopen geleerd.
Computergestuurd begint feilloos in de ochtend mijn molen aan de oude partijen trieste rijst stop go stop go stop go stop,  Terwijl ik goed weet, met ziel en lijf dat ik wilde, en zachte haver leveren moet, heden dagelijks.  een ongezond bedrijf.
Aangaande het noodlot in leven en werk van Jan Kal  Wat wil het uiterst wonderlijk geval? Een kennis van Jan Kal die woont zowaar precies op nog geen uur van Zevenaar en zeven is net een geluksgetal,  dus die z'n zus woont weer in Nijverdal toevallig naast een rijwielhandelaar en de ex-overbuurvrouw nu van haar heet door een vreemde samenloop Chantal,  zodat haar nicht uit Bennekom aldaar tijdens het plaatselijk Oranjebal, exact op koninginnedag dit jaar,  een jongen zag, ja, Holland is maar smal, die ergens wel wat weghad van Jan Kal - en zo grijpt heel het leven in elkaar.
Wegen vervoeren (verkeer, waarvan vooral het snelle vee; klein leven teniet doet).  Wegen zijn meestal recht (bochten vermijden luidt het devies bij aanleg, waarschijnlijk, om redenen).  Steenslag spat soms op van wegen (vervelend voor het oog of oor van de argeloze).  'Wegen wegen...' (meer voordelen, toch, dan nadelen, blijkbaar).  Ook waterwegen zijn wegen, inderdaad.  Naast wegen groeit gras (omtrent het wuiven der halmen? -  later, misschien).
Wij herinneren ons woorden als huis, als boom, als maan Wij herinneren ons dat als de maan zwom de vis klom  Wij herinneren ons de maan en ook de dood  Wij herinneren ons woorden als gras, als vogel, als wolken Wij herinneren ons dat als het blad viel de vogel vloog  Wij herinneren ons de vogel en ook de dood  En dat, toen de papaver van de avond het rood kreeg dat toen de wind zweeg
Ik hoor dat Mozart is teruggekeerd op aarde en ik mag hem rondleiden Hij schrikt van de auto's  Op straat loopt hij met zijn handen op zijn oren We gaan een café in Ik zag daar is het stiller  We hebben geen geluk de jukebox gilt en de mensen Mozart kijkt om zich heen Waar zit dat orkest  In die kast, wijs ik en leg hem in tien woorden het principe van de cd en de laserstraal uit  Er komt een meisje naar ons toe Wie is je vriend, vraagt ze Wofgang, dit is hoe heet je eigenlijk  een paar uur later bij haar thuis sta ik dorstig op van het bed in de keuken staat Mozart het licht aan en uit te knippen 
Staat er dun en beverig op het bord geschreven:  De mens wordt geboren, de mens gaat dood  en daartussen heerst de liefde.  Het eerste is waar, denkt Meneer de Vries,  het tweede ook.
Ik heb je uit de modder opgeraapt, als ’n klein verloren diertje. Je was geschramd en geschaafd, je hoest was onbedaarlijk, en ook je vleugeltjes waren verwoest: waarlijk, ellendiger kon je ‘r niet aan toe zijn.  Ik heb toen, om je niet te verontrusten twee van je soortgenootjes aangehouden, even git- zwart en verward van haar als jij, en voorzien van bit, leidsels en zeel, zo zijn we opgetrokken. Ik suste  je voortdurend, terwijl je in ’t karretje lag. aan niets had ik schuld, want: niemand zag  die bult op de weg, hij lag volstrekt verhuld in de schaduw en toch: je hebt me ontzettend gekuld:  als ’n bezetene kwam je uit je karretje gevlogen, je hebt me geranseld, bespuugd, bespogen!
Wat is er in mijn hand gevaren dat mij voor mijzelf onleesbaar maakt, verwrongen staart het schrift mij aan.  Een ander heeft het woord genomen schrijft tegen de letters in, een averechts gedicht stijgt naar het oppervlak.  Zoals jaarringen zwijgen in een boom totdat zij, door de bijl bevrijd, rond gaan zingen in ontwortelde tijd.
Als god is goed  dan heeft hij krullen  houtkrullen  metaalkrullen  krullende golflijnen  krullen met potlood getrokken  door boodschappenlijsten  krullen op zee   God speelt met zijn haren in de ochtend  speelt met zijn haren in de middag  laat in de avond wat krulspelden vallen   Midden in de nacht jaag ik een vinger  door god's liefste pijpenkrul  draai een rondje door de bedoelingen  door de bedelingen   In mijn juttersmandje stop ik windingen  golfslagen, vage contouren  van nieuwe bevindingen   Gretig laat ik god's gave  gulle giften begaan  ------------------------------ uit: 'Krullen op zee', 2008
Ik ontmoette je voor de tweede maal nu bij de fontein voor het theater in mijn geheugen was geen plaats voor al je schoonheid en ik verloor mijn gezicht  ik volgde je onder kroonluchters en ornamenten die mijn interesse moest vastklampen om te kunnen lopen tot aan de geheimen van het pluche  ik hoopte dat je me zou herkennen dat mijn hand je kon aanraken met de koele beteugeling van een orkaan  ik hoopte dat je me zou herkennen dat mijn ziel zich aan je zou tonen met het comfort van een vertrouwde minnaar
Zojuist vertelde mijn huisarts dat ik aan een depressie lijd, somber, slapeloos, rusteloos geen plezier of levenslust wel prikkelbaar en agressief ik ben stil van de lof en geef mezelf een schouderklop
Kijk haar, ze denkt dat ze alles weet en 's nachts zwemt ze in wolken maar ze weet nog niet eens hoe ver ze kan gaan en in haar dagboek staan dingen waar god te moe van wordt en maar weinig voor de eeuwigheid dat de wolken zo mooi zijn.
Hij is al weer lang van haar af. Moet ooit dus haar hebben beklommen.  Soms zal het gestormd hebben, daar, maar soms was het weergaloos helder.  Soms lag het daar heerlijk, dat moet wel. Soms ook wel niet.  Nu is hij dan dus van haar af. Gedaald eerst, gerold, toen gevallen. Het dal in.  Niet eens geprobeerd zich vast te grijpen aan takken of struiken. Niet schrap zich gezet. Hij was moe.  Aan haar voet ziet hij tegen haar op als tegen de berg die zij is, de berg die zij was en geweest is  en laat zich maar zo.
ik wou, ik zou, ik droom… dat ik een elfje werd of soms en boom. ik ben, ik zou, ik wou… wel koningin zijn of mevrouw van jou!  ik zou, ik zou, ik wou… dat jij bij mama bleef en zij bij jou, en dat er niets veranderde of liever niet zo gauw  ik wou, ik zou, ik wou… dat jij mij net zo lief vond als ik jou en jij  met mij ging samenwonen en niet met die andere mevrouw  en dat je wist 
Zo Hollands als de erwtensoep met spek. Het volk is één, al zitten er scholieren te sms'en, kletsen met z'n vieren. Een kind sproeit roze Fristi in mijn nek.  Bejaarden hebben hier hun vaste stek voor stamppot, boerenkool met worst, papieren servetjes in hun bord tegen het klieren. Ook havermout met basterd is in trek.  Het restaurant heet nu joyeus De Keuken, met tegels om de keuken op te leuken. Er zijn wel negen soorten vruchtenthee.  Marie en Fientje weren Marthe, Fini en het kadetje noemt men een panini. Straks moeten we aan de saucisse fumée.
Ze vallen meestal tegen als je ze herleest,  de boeken, die je ooit (figuurlijk) hebt verslonden,  want wat je daar ook vroeger mooi aan hebt gevonden,  dat blijkt dan op zijn hoogst inmiddels mooi gewéést.   En toch... Je pakt wel eens een bandje uit een kast,  blaast er het stof af en al bij de eerste zinnen  wandel je lang vergeten paradijzen binnen,  weer als vanouds ontroerd en weer opnieuw verrast.   Een vriend van wiens bestaan je amper nog iets wist,  maar die je al die jaren pijnlijk hebt gemist. 
[een 160 is een tekst die bestaat uit precies 160 tekens,  inclusief spaties: precies de lengte van een sms'je.  Het wordt ook wel de haiku van de 21e eeuw genoemd]  Ik weet het niet, groeien. Net boom, komt de bijl. Als kip: een paar weken. Mens wordt niet mooier. Groeien: niet doen! Maar moet het, dan krom, richting aarde.
Op hoge poten stond het voor de klas  met platen door de juffrouw aangewezen  en letters om de namen mee te lezen  alsof je niet vanzelf zag wat het was.  Het lam had van het vuur niet veel te vrezen,  de schapen stonden grazend in het gras.  Als letterkundige begreep je pas  dat mies geen jet en jet geen mies kon wezen.  En 's avonds met het maanlicht door de ramen, te wakker om te slapen en te moe om te begrijpen waarvandaan en hoe, lag je te wachten tot de letters kwamen en dansten in je kleine paradijs als aap noot mies wim zus jet teun vuur gijs.
Er zit een dreiging in de wallen onder onze ogen en op de bedrand hebben wij onszelf met moeheid zo belogen dat er onverwacht wat aarzeling ontstaat, een nacht die liefde overslaat.  Wij leggen ons - ontmaskerd als een paar - de afstand op, die egels met hun stekels prikken voor elkaar. Zo wennen wij aan een verlies dat lijkt op wat ons bij het bukken uit de zakken glijdt.
Het oog ziet soms te veel: een mond loopt weg, een hand raakt niet gevuld. Zo breed de angst die opspringt in het lijf, dat wat doet en weg-  haalt. Men schiet nabij, draagt woorden toe als om te stelpen de vloed die kronkelt in het stille hoofd.  Horen dat er wolken zoemen, een zucht omhoog klimt, het raam nog open want zomerdag - weten hoe de huid weer plots zo glad.
al zijn honden heten fikkie behalve onze Astrid alle ziekten waar ze aan stierven Kanker   koeien die opgegeven waren werden beter bij hem al moest hij er de hele nacht bij blijven  voor haar kon hij niets anders  doen dan de dokter betalen en haar naam in comateuze oren roepen
Wind en regen sloten de vensters. Wij zaten geknield bij de haard in de godsdienst die wij zouden erven. De vrouw die ons had gebaard  zei formules om ons te verkleinen. Haar stem zeurde taai in de nek. Wij zaten stom, pas ingewijden. De man die ons had verwekt  hief de hand. Wij boden het hoofd. Hij prentte zijn duim in de hersens. Wind en regen bestookten de droom. Onder bed sliepen wolven en heksen.
Soms volstaat me de gedachte aan vleugels om in vliegen uit te barsten, soms kom ik met geen duizend incantaties van de grond.  Soms laat ik op mijn lome vleugels trappen. Soms heb ik aan een woord genoeg om op  te veren en mijn bek te slijpen aan de zon.
Een vrouw. En kinderen. Duizend mensen daarbij waarmee je om moet gaan. Hoe langzaamer het hart gaat slaan hoe voelbaarder worden de grenzen  van zijn gebied. Het eens intense verlangen om door het bestaan de weg in samenhang te gaan -  verviel het, met veel andere wensen?  Wat ridders deden doe 'k vandaag - een draak verslaan, molens bevechten, de zee verzwelgen, bergen slechten -  krijg ik een antwoord op mijn vraag, de door de jaren meer vertrouwde: heb ik van iets of iemand ooit gehouden?
Dit wordt een droef gedicht. Ik weet niet goed waarom ik dit geheim ophoest, maar sinds een maand of drie geloof ik meer en meer dat poëzie geen vorm van naastenliefde is. Eerder een ziekte die je met een handvol hopeloze idioten deelt,  een uitgekookte klacht die anderen vooral verveelt en 's nachts - een h e e l k u n s t is het niet. De kamer blijft een kamer, het bed een bed. Mijn leven is door poëzie verpest en ook al wist ik vroeger beter, ik verbeeld met niets  wanneer ik met dit hoopje drukwerk vierenzestig lezers kwel of, erger nog, twee bomen vel.
Toen onder noorderwind de sparappels hun tocht begonnen over de vijvers, de pauwen waren afgedaald van hun roodstenen muur, verschoof een zonnewijzer ’t hele uur – ten teken dat de koningin ’t gesprek geopend had met de peon wiens handen wonderzacht met paarden konden zijn. 
De aarde werd geopend. Het gat gemeten. Het gat werd de maat van het beest. En het gat werd weer gesloten. De maten van het beest leken nu bekend. Klakkeloos werd aangenomen dat dat kon.  Maar de maten kan men vergeten. Het beest bleek groter dan het gat dat het achterliet.  Van zulke mateloosheid zien wij slechts de genummerde beenderen.
Er werd een wedstrijd in troosten gehouden. Eén bracht een zondag mee met gregoriaans. een worgengel, een zoon van God en drie heel knappe jonge priesters. Een schip naar Paramaribo. Gezoen achter een sleutelgat. - Men geeuwde zeer voornaam en hij verloor.  Eén bracht er mee: een kindertijd met voetzoekers en knalbonbons, de geur van jute en van boenwas. Zijn lang bewaarde eerste kies  en al zijn nederlagen in de liefde. De mooiste ziektes, roem, de fraaiste graven. - Het kon de jury niet bekoren.  O wat het allemaal niet deed: een doedelzak, een hangbuikzwijn, een heroïnehoer van vijftien jaar, het hoofd van een gestorven meisje met nog confetti in het haar. En het plezier van obers voor hun dienblad om zowat vijf voor middernacht.  Een laatste bracht er tranen mee en groot applaus, een spraakgebrek, wat kippenvel, zichzelf. Hij won, maar niemand weet waarom, hij won en weende. Levenslang.
lage landen gouden bergen  boter tulpen boter trofee   droomde dat ik met mijn jetski  naar de bank van lening ging  achter het loket zat te verbolgen  om te rijmen de oude Vondel   maar we hebben toch op de Oost  op werkelijk overal gevaren   desondanks blijven ze jagen  op meer en groter wild  de captains of industry  en blijven de kleine luyden  zuchten naar kastelen in Spanje   waarom herinnert niemand zich  de reusachtige geweien  die verspeeld  op de bodem van de Zuiderzee liggen
Het moet niet mooier gemaakt worden dan het is, daar komt 't op neer dat is de taak van de poëzie die natuurlijk niet moet worden uitgeroeid maar wel zoveel mogelijk in toom gehouden net zo als de melancholie de ironie en de sodomie daar komt 't op neer
De in de 33 boortorens opgepompte pekel moet van de louche zouten worden ontdaan; in de eerste etappe worden moederloog en kalk toegevoegd. Grote roerwerken roeren  loog en kalk door de pekel. De boorkroom verbrijzelt de steenlaag. Het roerwerk staat tijdens het bezinken stil. Slib is wat overblijft: witte bergen. Eens deden  1011 schepen de zoutkaden aan! Zoutkroon - onderaards - brokkelt af. De zouttransport- band die wel een sneeuwweg lijkt voert na  het zeven het zout de silo's in. De zout- brijpomp werkt keihard. Transportband en laadbuis werpen 't zout snel in de schepen.
Mijn moeder was een dagpauwoog en vloog mijn vader veel te hoog. Hij tastte radeloos naar haar maar troostte zich met dat gebaar.  Met zulke ogen in ’t gezicht was zij te donker voor zijn licht, te teer voor zijn hardhandigheid en er door niets op voorbereid.  Hij brak haar zonder dat hij ’t wilde,
wachten terwijl je  op de stoep van een kasteel staat te dralen  langzaam verdraait de bel een geluid uit de gang  harde stappen behang gaat aan de kant  wasgoed leeft op de kasteelheer in aantocht  lawaai... dit stond niet in het draaiboek meneer.
Toen hij geboren was begon het al: zijn moeder had de bijsluiter verloren.  Nooit wist hij waartoe dit of dat dienen moest. Hoewel hij toch kon raden liep het steeds verkeerd.  Zijn vrienden durfde hij niet vragen: in hun jeugd hadden die goed hun eigen voorschriften gelezen en die toen verbrand.  Iedereen hield alles maar geheim en deed volmaakt wat hij niet kon: ze lachten hem al op de speelplaats uit:  een tegenstrijdigheid, verlamd en huilend in de zon.
De boer schrok zich die avond lam: een trein die door zijn weiland kwam had hij gehoord. Toen was het weg. Het was niet waar. Pas twee jaar later is er daar een trein ontspoord.  Ook iemand zag, terwijl hij sliep een auto zinken in het diep, een heel gezin. Precies de plek heeft hij gezien: de auto reed een dag nadien het water in.  Soms is er vage lampenschijn uit ramen waar geen huizen zijn, alleen maar grond. Al wat bestaat heeft steeds bestaan en wat vergaat is al vergaan eer het bestond.
Ik liep vannacht - van een optocht los - geraakt - ineens onder een hoog en luchtig viaduct, jong, naast mij liep een grote vrij zware jonge man. De pijlers werden bomen en het beton werd losse grond. En ogenblikkelijk stonden we stil, zijn mond boog zich half open neer, ik richtte mijn gezicht omhoog, de zekerheid van kussen en omhelzen was er toen ik wakker werd en is er nog altijd.
we hadden een feest georganiseerd voor hem die ons al die jaren trouw terzijde stond  we hadden een lied gecomponeerd we konden onze lof niet op hij was goed, groot en geweldig  om acht uur zou het beginnen maar om kwart voor zeven ging al de bel het feestvarken zat toen nog in bad we riepen naar boven: het is voor jou, het is de Daddel hij kwam niet direct wij moesten wachten  had hij die ons trouw terzijde stond altijd een bad genomen van twee uur? ja, het was zo geweest twee uur, nooit langer en nooit korter.
De Duivel is afkerig van moraal Wanstaltig, onwelwillend en gehoornd God pleegt Zich wijs en keurig te gedragen  Zo heet het. Maar Hij is wel vaak vertoornd Waarbij Hij grif miljoenen weg zal vagen Omdat ze menselijk dus zondig zijn  Waar is 't verstand? De goedheid? Domme vragen! Zijn empoyés verklaren het haarfijn Maar wij begrijpen dat niet allemaal  Ach ja, er is bij ons mentaal iets mis Onthoud nu maar, dat toorn een zonde is
Ik stak de sleutel in het slot en wrikte de deuren schuurden langs de drempel de kamer was verlicht, het bed verspreid  op tafel stond een pot met soep de haverkoeken lagen op een bord en vet, geeloranje kaas en uien en augurken  ik kon lopen door de kamer met een mond vol Schotse zalm aan tafel zitten bij de warmte van een vuur bekers vol met whisky kon ik drinken  ik snijd het zware brood in dikke plakken en leg het op een plank met zoute boter met honing en met bittere marmelade  in het midden van de kamer ga ik zitten op de oude stenen vloer wachtend op de honger en de kou
De huid eet zich een weg naar binnen. Twee aan twee worden de ribben teruggezet in de tamboerijn van de borst.  De heupen komen bovendrijven in een bad van slinkend vet. Het gezicht wordt scherp gesneden met een mes van zelfverwijt. Tevreden tikkend registreert de weegschaal de verlichting.  Het spiegelbeeld wordt transparant, de schaduw laat al zonlicht door. Het is nu een zaak om weg te kwijnen tot een rekstok van ivoor.
Hoe moet ik uitleggen  dat op een roze kussentje met vier roze kwasten in ieder interieur ieder konijnenhok voor mensen tussen oude meubelen en tussen nieuwe meubelen achter de tralies van ramen en deuren een hondachtige zit en groeit en meegroeit met behagen en zekerheden met het wel geloven en vergeten wachtend vadsig wachtend tot ze zo slap zijn dat hij ze kan eten tot hij ze drinken kan, zo brak wachtend vadsig en terecht op zijn gemak.
hij heeft van zichzelf een dode gemaakt  zij het een milde dode die weleens van zich laat horen  voor ons bestaat hij  sinds jaren uit een stem zijn lichaam houdt hij voor zichzelf het moet al oud zijn nu   hij heeft van ons een blinde familie gemaakt  we zijn getraind op zijn stem  horen precies hoe hij zich voelt  ook al blijft hij praten over dat van de laatste keer   toen we hemzelf er nog bij zagen,  toen de hond nog leefde, die hij aaide. 
De rode wonde waar de hemel werd ontmand is hoog boven de aarde tot een zon ontbrand.  Onder het ruigbehaarde  van de wolkenrand bleef bloed dat nooit bedaarde druppen in het zand.  En in de avondstonden hebben nooit sindsdien de zonen van de zon de  ondergang gezien zonder dat hen de wonde kwelde van voordien.
Ben jij het die dit leest? Heb je net je astrakan muts afgezet, en vallen nu je zwarte krullen warm naar het papier? Slaat het licht van deze bladzij op in de goudspikkels van je ogen, glimlach je gelukkig, nu je merkt dat ik dit weet, en breng je ook je donkere lippen zo dicht bij de woorden da het lijkt of je ze gaat kussen? Leg je, toch even onzeker, je vinger tussen de bladzijs, druk je het boek tegen je borst, waar het ritselt door het bonzen van je hart? Ben je nòg mooier nu, kijk je door het raam? Wees gerust: dit is werkelijk voor jou geschreven.
Gefietst naar Holysloot, om in de wei het kussentje te zien vol bloemen, dat Joke geborduurd heeft. Wilde eindelijk wel eens weten waar we de hele winter op hadden gezeten. Het klopte aardig, alleen nooit zoveel verschillende bijeen. Dat is nu juist de kunst ervan.
Toen ze ons niet zagen die nacht bedroefd en aan onszelf kwijt de deur met bloed beslagen de dood een gang vol geur en hinderlagen toen vuur en wind zich schaarden om onze afgedwaalde roep weken wij af van het bestaande af van onze roep. Vielen samen, raakten aan wat hangen bleef. Schaduw -  zo nauw dreef ons het licht.
Er wordt gebeld en ik doe open. Op de stoep staat een krachtige mijnheer. 'Hallo hier ben ik weer. De man met de hamer. Rechtstreeks van de Kop van Jut hierheen gekomen voor het slopen  van uw woonst.' Hij stapt keurend rond zich kijkend binnen. 'Neen maar, voor zover ik mij herinner woont u hier toch wel het schoonst.' Dan, een hamertje tevoorschijn halend: Zal ik  met deze kamer maar beginnen?' Hij klopt  de spiegels en het porcelein aan scherven, trapt de kasten in elkaar en kwakt rottend fruit tegen de muur. In heel het huis gaat hij,  van zolder tot de schuur, als een bezetene tekeer. Ik laat hem maar begaan, het is zo'n eenzame mijnheer. Ik trek het mij niet aan. In de gang heb ik, op alles voorbereid nog  steeds mijn oude koffer staan. Mij zien ze hier niet meer, het is de hoogste tijd: linnen vliegt naar buiten langs kapotte ruiten, een steen valt suizend langs mijn kop. Adieu, ik stap maar weer  eens op. Ciao, au revoir. Groetjes van de bochelaar.
het bakkersmeisje had poeder op haar armen zodat hij vragen wou mag ik even over uw armen blazen mag ik het even laten sneeuwen en dan zien hoe vlug het dooit maar hij vroeg maar liever een brood want bakkersmeisjes, die dooien eigenlijk nooit
Hij heeft mijn leren koffers ingepikt. Ik zag hem gaan en dacht: laat hem. Als hij maar voorgoed verdwijnt.  Nu ben ik mijn koffers kwijt, hun sterke geur en lege heiligheid zodra ik op mijn kamer pakken ging.  Hij heerst door hun afwezigheid.
Zwartgerokte dametjes met korrelogen vol tranen vergaven hun trouwring Om Benito Ethiopië binnen te juichen.  Jij was nog niet geboren, werd niet eens verwacht, lag als ongewenste foto in het stoffige familiearchief, met de stille hoop op een gat  tussen je voortanden. De krant onderdrukte je geboortebericht, in het kaarslicht swingde een moeder zich oud en uit beeld. De wind was even weg, de cinema om de hoek.  Intussen: Benito met kogels doorzeefd, een Britse grap over dode lucht in zwarte rokken op tafel, en wit- gerokte dametjes met zwarte korrelogen  weer juichend langs de kant van de weg. zo werd jouw leven een happen naar lucht, een gat in het archief.
De nevel hield de geuren bij de grond. Uit open kerkdeur kwam een walm van wierook. Geheim sloop rond het ziekenhuis de ether. Bij het bejaardenhuis hing een belofte in de lucht van zevenhonderd karbonaden. Jongere geuren waren niet voorradig. Het park lag uitgebloeid. De Opels der gelovigen waren gestald. De roekelozer wagens van 't volk dat straks ter voetbal trekken zou stonden nog roerloos in de kou. De vogels wachtten op de zon. Tot dan: kyrie eleison.
De huisraad van lang toegeknikte bovenburen, bekend van horen schuiven, wordt vandaag verbolgen op straat geduveld. De locale dichter staat onuitgeslapen voor het raam. Hij ziet er af en aan gemeubileerd trottoir en gaapt. Komt net het bed spiralend langs, daalt op een suffe stoel die met gekrulde tenen zwijgt. Wie haalt de koekoek? En uit de inrichting ontsnapt een stenen brak.  Aha, denkt hij, inmiddels mateloos nieuwsgierig, wat hier en thans beneden komt verwijst naar boven. Prompt is het even koffiedik geblazen daar. Hij rookt een sigaret en inspecteert het touw, ontspannen in de dampkring klimmend als een kneep van goochelaars die zich eerst hebben weggepreveld. Nu nog het Perzische tapijtje, dunkt hem vaag, maar dat hebben ze voor hem opgerold vandaag.
Verhangen naar de rand van een lavameer hellewichtig in de krachter voorgelicht: kokend magma, as en rook,  zinsexplosies en het neerkomen van gloeiende stenen en benen, snerpend als glas dat tegen glas wrijft,  omringd door bulderende gaswolken, loeiende wind die je dwingt de ogen te sluiten, de adem in te houden,  gekluisterd aan het zachte dreigende geruis binnenin, heft de zwaartekracht van je gedachten zich aardig op.
Wij komen ter wereld, met rouw, uit de graven;   met rouw die gepast is, omdat wij nog dood zijn.   Ons lichaam ontstond uit de grond en uit planten,   om eens te bereiken een veilige haven.  Een veilige haven: de schoot ener moeder,   waar ’t woelig verleden, geleidlijk en langzaam,   eindlijk tot rust komt; ik dwaal in mijn vader.   In scheidende stromen voltrekt zich het leven.  Maar keren wij terug tot de plechtige rouwstoet;   de lijkwagen voert, met spannende riemen,   de paarden, rustig, tot vlak voor het sterfhuis.   De vrienden verspreiden zich, achterwaarts lopend.  Het sterfhuis? neen – laat het lééfhuis zijn naam zijn,   want, zij het met smarten, de dode ontwaakt hier,   geneest van zijn kwalen en vindt er zijn krachten,   aanvaardt er in ernst en in wijsheid de toekomst.  De daaglijkse taken, zij eisen hun deel op:   het breken der bruggen, het slopen der steden,   het maken van levende dieren, van vruchten,   en ’t werk van penselen en blankmakend schrijfstift.  Verkwíkkend is veelal de arbeid, en sterkend.   Toch nuttig, zoals het opvullen van mijnen:   het plaatsen van kolen en stinkende olie   waar ze behoren, diep in de aarde.  Maar ’t edelste streven maakt moe en maakt hongrig.   En wat zou er edeler zijn dan het scheppen   van schone gewassen, uit vormloze stoffen,   van runderen, reeën en kleurige hoenders,  van vogels en honderden soorten van vissen   en honderden soorten van planten en wezens,   die dan op hún beurt de natuur weer verrijken:   de stamloze wortels en stompen van halmen.  Gezeten aan tafel, met helder wit linnen,   baart onze mond, met stijgend genoegen,   vruchten, radijzen, volmaakt reeds van vormen;   maar soms moet het koelende vuur nog van dienst zijn.  De helende kogel, gezocht door geweren,   het trekkende mes, dat wel nimmer gefaald heeft,   verbindt lijf en leven; geen wetenschap is er   die ooit dit geheim een verklaring kon bieden.  Zo vullen de jaren zich met veel voortreflijks,  – en ook met veel lelijks, ik laat dit nu rusten.   Gaandeweg worden wij steeds meer harmonisch,   wanneer wij bereiken de tijd die men jeugd noemt.  De tijd van de jeugd, de tijd van de schoonheid.   Heldere stemmen, die openlijk roepen.   Blauwe ogen of donkere ogen.   De tijd van de jeugd, wie zal haar beschrijven.  Voor ’t leren vergéten, zorgen de scholen.   Zij brengen de blanke, rustige plaatsen   in onze gedachten, zij leren ons lachen   en eenzame spelen, eenvoudig bedreven. 
Je zit aan tafel zeven en bestelt gehakt, soezend van wijn, wenkt de ober omdat je wat vergeten was, je vraag  geeft je blozende gezicht iets scheefs. Steeds ontwijkt hij verveeld je ogen. Zo komen vreemde prentjes, een rochelend  espressoapparaat en een exitbordje in zijn blik. Hoe kan hij zo'n stroom aan dingen stoppen? Maar zie: haar voet drukt tegen de jouwe.  Eén seconde van onbestaanbaar geluk. Dan recht ze zich voor sigaretten. Vergissing. Hardheid van de tafelpoot.
De dove kei leeft in het presto van de negende. Verticale speren trillen - mogelijkheden en mythen -  in de krater van het oor. Het moment in een Bachcomputer.  Kolibri's in zeepbelhuid hangen roerloos in het brein. Parthogenese. Con- en destructief. Schelp en schroot. Hummingbirds. Brain-hovering. Plausible near realities.
Voor Gerrit Kouwenaar   Ik ging naar Gerrit om het paradijs te zien. Ik dronk er koffie en at er appeltaart met het zicht op dieren en bloemen. Bedaard luisterde ik, en zag. Na een minuut of tien  begon buiten een merel luid te zingen. Hij wees me op Adam en Eva in de tuin, hoe rond en zacht haar buik was, roze, bijna bruin gekleurd na zoveel eeuwig zonlicht: dingen  ontstaan in stilte, dragen namen, getwijnd als wol, geborduurd op hun werkelijkheid en vol van eigen ongedwongen schoonheid.  Zo las hij mij de aarde voor en ongerijmd begreep ik voor het eerst waarom de laatste tijd de eenhoorn mij natuurlijk opvalt in gewoonheid.
Dat jij mijn Lot bent, kan ik aan je zien: je lach is haast te lief. Ik heb gehoopt, omdat je met een glimlach brood verkoopt, gewanhoopt omdat ik je niet verdien.  Zoals je mij mijn wisselmuntjes geeft, en mij een prettig weekend wenst. Wat nou, een prettig weekend zonder jou? Zoals je 's avonds vroeg de vloer aanveegt.  Onder je schort je borsten, op je schort een bordje 'Lot'. Mooi noodlot, breek mijn trots: er zit veel zachtheid in mijn harde korst.  Ik wil me in je kwijt, in jou bestaan, want altijd denk ik aan je glimlach, aan je bijna-jongenskont, je haar van graan.
Kerstnacht - het woord is als een lafenis, een koele sneeuw, glanzend onder het zachte stralen der sterren - op de landen is het weerloos stil, een ongerept verwachten.  Kerstnacht - het eenzaam zwerven der gedachten rondom het oud verhaal, het nimmer uit te spreken verlangen naar het helder zingen in de nacht en het opgaan van de ster, een lichtend teken.  Kerstnacht - het sneeuwt op uw geschonden aarde, dun en verstuivend dekt een huivering van ijle val, een lichte zuivering het vragen, dat wij stil bewaarden.
Voor het laatst vertoonde zich de goudkleur van ikonen en middeleeuwse schilderijen op wenskaarten uit de vijftiger jaren: laatste opleving van de beslotenheid en het geluk.  Nog eenmaal spanden mensen als een rendier natuur voor hun ar: breng ons verder! Breng ons door de poort van het stervende jaar! Ja hoefijzers en klavertjesvier, zilverglitter,  reikten postbodes aan in de sneeuw. Eeuwig stormden klokken aan in de lucht, schijnsel viel uit kerkjes. Zoete landschappen ademden  geur van vanille uit. In de zandwegen hoog- stens karresporen; blijde vinkjes laag op hun tak. Ongeloof stortte neer op 't ganzenbord.
Hoe komt het dat, die de drift verstond, werelden, oceanen door te trekken, eilanden, poolgebieden te ontdekken, desnoods gestrand, versmachtend in de brand  van pampa's 't wit gebeente uit te strekken, maar nooit, nooit terug te gaan, nu als een hond binnen het veeg moeras lig te verrekken van dit mijn onvolvloekbaar vaderland?  Hoe komt het - maar de zee is weggezonken, in dichtgeslibte haven liggen boten rottend te wachten op de eeuwigheid.  De nacht gaat over en ik, saamgeklonken (met vee, gevangenen of idioten?) Loop mee in de tredmolen van de tijd.
Langs zuring, wolfsmelk en bitterkruid ga ik, gespijzigd door namen. Aan de rand van de sloot beweegt speenkruid en stinkende gouwe. Daaronder, nauwelijks zichtbaar de zompige grond, als roest achter spiegelglas. Laat rusten, roer niet, jaag niet op. Geef alles een eigen naam. Noem het niet  'Rode Zee'. Maar maak je gereed en eet haastig: de doortocht vangt aan.
Alles deed pijn. Twee uur lang in kleren gehesen worden deed pijn. Zijn vrouw zijn  deed pijn, lachen deed pijn, grijnzen al minder, moed niet. Moed wordt ervan gemaakt  zoals een vuist van vijf vingers. En verdriet is die vuist weer opendoen.  Sterven doe je alleen. Niet sterven ook.  Dood zijn doe je met twee Achterblijven ook.
Geheel zonder staart en met minimale vleugels, volstrekt ongeschikt om zich te verheffen, een lichaam meer haar dan  veer, blijkt de kleinste, minst kleurrijke, zelfs bij nacht zich zelden vertonende onder u tot lieveling van mijn soort  ontwikkeld te hebben. Is het een aanbeveling dat ik met zorg munten verzamel waarop hij is afgebeeld en dito zegels plak op  brieven aan geliefden in spe om hem als dierenvriend-manager van advies te mogen dienen, betreffende het juiste vertrouwen  (met slechts het lafste prooidier in gedachten) en de vereiste concentratie (op het ei), zodat de alleroprechtste zaken, juist  op het vasteland, omschreven kunnen blijven met: de kiwi waardig?  Met de beste wensen.
Jij die zo luchtig was, je bent bekleed, bekleed met gezag, je schrijfsels, je spreeksel hebben je ver gebracht,  tot de zoveelste macht, je lopen een ritus je spraakkunst ruis ze hebben je ver gebracht,  ver van huis, de uitoefening van je lach is onbedaarlijk in orde, je bent vanzelfsprekend geworden.
de shuttle zweeft heen en weer alsof niet wij het zijn die hem richting geven  op zijn hoogtepunt en precies tussen ons in twijfelt hij een moment  alsof hij kiezen moet tussen ons, alsof wij zijn ouders zijn alsof hij plaats wil maken
Je weet niet wat je zegt  in welke grond het valt   of het in lentes opschiet  als een distel  klaproos  tulp   verdooft of wekt  wanneer je   in je stenen klokhuis zit  en het geschrevene  nog leeft  of niet   en vreemde grond en verse regen  voor je spreken gaan  of niet.   Je weet het niet. 
Het was de welving van een schouderblad, het fosfor van een nieuwe dronkenschap, de slapeloosheid van een wereldstad.  Je sliep nooit twee keer met dezelfde dag en leven was pas leven als er 's nachts een halo uit je glas te voorschijn brak.  Een juni en je peinst aan een vermolmd  ontbijt: ik zwierf om zoveel mensen heen, verruilde zoveel zonlicht voor een zweem  van eeuwigheid en moet je nu eens zien: die rouwrand rond m'n brood, dat zeepsoplicht, die vuile handen en dat nevelhoofd.  Had ik maar minder in mijn dorst geloofd. Gaf ik maar minder om het tegengif voor mijn zorgvuldig bestudeerde dood.
Het water rimpelt wrikkeloos doorheen de tijd.  Hoe dieper je luistert, hoe meer je ziet.  Zuiver water kent geen bodem en er tintelt altijd  iets aan de oppervlakte. Het is de stilte zelf,  terwijl het voortdurend borrelt. ’t Is fijn en kwetsbaar  als kristal wanneer twee mensen op dezelfde golf zitten.
Zeker zijn wij ooit door zee bedacht om als lukraak zwervende sponzen met niets anders dan zee gevuld in haar opdracht dit land te verkennen.  En gaat ons denken, praten, schrijven onhoudbaar alle kanten op als het tintelende, flikkerende, watervlugge, soms als het zachte, raadselachtige klotsen en borrelen  aan de voet van verweerde staketsels. Keren we daarom telkens weer hunkerend naar waar ze niet ophoudt met fluisteren. Lijkt het alleen of we haar niet langer verstaan.
Eén grote waakvlam is de dag. Een baai van goud en diepblauw is de hemel. Jij zit in de tuin en kijkt op als een kraai hikt van de hitte en krast, of op een lei- en dak gegriffeld wordt. Je zit te schrij- ven in het eerste leerjaar. Hou je taai, 't is hanepoot en baksteen. Ben je blij- ven zitten? En nog vind je niet de draai? Alleen waar vuur heerst, heilig vuur, ontwaakt de ware schrijfaandrift. Dat vuur volmaakt het handwerk van het schrijven, een gedreven aaneenrijgen van letters die gaan leven en naderhand het woord, de zin, los zand tot glas versmolten, hard en transparant.
Dichter, kunstkind, wat zul je nog dichten. In eeuwigheid, dat gesloten systeem, drijf je voorbij. Maar zoek je 's avonds het lek, is er niemand daarbuiten, kieuw noch bek. Enkel gordijnen waarachter de buren het nieuws of de nachtfilm bekijken. Je lyrisch betoog kan bewegen als een pont aan de steiger, je kapseist hooguit in het zich van een horizon, een verre vriend. Op de rede, op straat blijft het stil, al die tijd. Je denkt dat ze dichters en kinderen eerst zullen horen, maar hun gordijnen hangen in slik.
Achter de westelijke weilanden bij de grenzen van het dorp, De Drie Witte Palen en Het Witte Huis, kwamen ons op de Endegeesterstraatweg in den treure krankzinnigen tegen. Zij liepen met spaden en wagens  dingen te doen die niemand begreep. Zij waren niet kwaad, was ons verteld door bewakers, zij waren niet goed bij hun hoofd, daarom waren zij kaal.  Soms staken zij door de afrastering van het gesticht ons dovenetels toe met het verzoek ze te vullen, hetgeen ons wonderlijk voorkwam en daarom konden we het niet. Terug in het dorp hoorden wij hen 's avonds hard huilen.
Soms laat een dichter zich kennen, weegt verlangen een steen, behelst hem te gooien een booglijn van lucht in een kamer met niets dan een gletsjer van lakens en lijven en meer dan hem lief is de spieren in ogen, ze beide horen rollen, ondraaglijk glanzend en groot, de antieke daad nog wat nat van de doodverf.
Ik loop door de lange gang op zoek naar de deur met mijn naam tot ik er ben; ik open hem en trap hem aan de binnenkant weer toe.  O, de vreugde een deur te hebben met Krol erop, de vreugde dat mijn bestaan wat dit betreft volledig klopt.
De scepsis langzaam weggestorven en het laatste voorbehoud met de spotvogels vertrokken naar het heidense Zuiden wordt het tijd om te gaan sneeuwen, eerst langzaam, daarna dichter, tot alles blanco is en onverlicht, je reinste Middeleeuwen.  Mooi zo, dan nu maar eens een zwerver aan laten kloppen. Volluk! Hongur! Het licht in de boerderij gaat aan, de zoon wordt onderwijzer, kleinzoon prof en voor je het beseft  is het vakantie in Toscane.
Ze hebben nooit op haar geleken, daar heeft het altijd aan geschort. Ze hebben nooit op haar geleken, dus kwam hij steeds aan hen te kort.  Soms was het om hun mooie ogen, hun mooie lichaam of hun stem, hij heeft ze ook wel eens gemogen en dikwijls hielden ze van hem. Maar in de radeloze uren voor elke nieuwe grijze dag, dan lag hij in de nacht te turen en haatte wie er naast hem lag.  Ze hebben nooit op haar geleken, ze zijn gekomen en gegaan. Ze hebben nooit op haar geleken, dat heeft hij zich nooit toegestaan.  Hij kon hun warmte niet verdragen en zij niet altijd zijn verdriet, hij heeft ze er wel om geslagen, maar van hen houden kon hij niet. Toch hadden ze hem veel te geven, zelfs waar hij altijd overvroeg, een enkele haar hele leven, maar dat was hem niet eens genoeg.  Ze hebben nooit op haar geleken, al kwamen sommigen een end. Ze hebben nooit op haar geleken en haar heeft hij nooit echt gekend.
Ik weet de kleur waar hij het liefst op loopt Ik weet de kleur die hij bij voorkeur draagt  Maar lopen is niet hetzelfde als slapen en dragen niet hetzelfde als wakker worden.  Ik heb hem dus gevraagd: in welke kleur wil jij het liefste slapen, in welke kleur wil jij het liefste wakker worden  In de kleur van jouw ogen zei hij, in de kleur van jouw huid. Ik heb er niet naar gezocht. Ik wist ook zonder zoeken wel  dat er geen winkel bestaat die dekbedovertrekken verkoopt in die kleuren. Er zit niets anders op. Ik moet voor altijd  bij hem slapen.
Jij was de goeie en ik was de slechte. Ik wil liever de slechte zijn. Nee, ik ben de slechte. Jij bent de goeie. Waarom moet ik altijd de goeie zijn?  Waarom wil jij niet de goeie zijn? Twee goeien is niet spannend. Mag ik dan straks de slechte zijn? Straks. Maar nu ben jij de goeie.
er stonden een Rolls, een Bentley en een Porsche een echtpaar stapte uit een Saab Turbo ik stapte uit mijn strippenkaart  voor het eerst zat ik aan aan een diner dat viel verdraaid niet mee een colonne obers bracht schalen binnen waarop saumon fumé  daarna kreeg ik een bord met iets roze-roods erop dat leek op een jonge uit het nest gevallen en gefrituurde reiger ik vroeg iemand hoe dit heette die meneer zei: zolang het niet beweegt kunt u het rustig eten  het diner was beslist niet slecht maar ik prefereer brood met omelet aangezeten aan eigen aanrecht.
Hij moet bij mij zijn hij moet mij lezen zijn hand op me leggen me terugtrekken uit het land van de doden.  Hij moet bij me zijn hij moet zich over me uitspreiden hij moet glimlachen wanneer ik niet meer wil hij moet applaudiseren.  Hij moet bij mij zijn steeds als ik de deur open doe moet ik zijn neus zien die groot is uitgevallen  - veel te grote neus voor zo'n kleine kerel -  toch moet hij bij mij zijn
Door rood gereden of geslipt, je weet het niet. De vrachtwagen brak door de vangrail naar de wei en ligt nu kolossaal te sterven.  Aan witte lakens doen ze niet,  de hijskraanbroeders. Een koplamp brandt nog en de cabine juicht van schlagers die naar buiten drijven langs speerpunten van glas. Het stuur, gemoffeld met een tijgerprint,  schokt als de truck wordt opgetakeld en openbreekt: zijn grijze huid van zeildoek scheurt.                        Je ziet de poppen ter wereld komen in het gras: een vloedgolf rode glimlachjes, lichamen met een eerste adem uit Taiwan, om nooit uit te blazen. Vogels, bij honderden, zijn nodig om deze meisjes op te pikken: bouw nesten voor ze in het bos, ga broeden op hun huid zolang het zomer is en trek dan weg.  Oneetbaar zijn hun ogen, zelfs voor kraaien. Je weet niet wat ze zien wanneer de mist het land in drijft en wegen overspoelt. 
Zoals zo dikwijls aan haar denkend, sluit ik het boek, waarin ik las; en ogenschijnlijk aandacht schenkend aan blauwig bloeiend juligras wil ik 't geheim - haar goedheid - weten.  Ik vind de woorden, die ik zoek in een klein, oud, bijna vergeten versleten catechismusboek.  Grijsheid, waarin we soms ontwaken, modder en mist, en brand en as, niets kon haar warm vertrouwen raken... 'Haar latend, zuiver, lijk zij was.'
Mijn formule I-wagen van legostenen. Mijn banden als draaiende vlammen  van een hemelwagen. Mijn benzine is op. Ik duw mij over de finish als eerste.  Mijn doodschip ligt klaar in het riool. Vergeet je lichtgevend badpak niet als je mee wilt komen.
De mens dat arme beest hij is er en hij is er geweest Hij rent door alle landen tot hij geen asem heeft En als hij neervalt is hij bang en bidt en blaft en beeft  Daarom heeft hij de goden uitgevonden daarom heeft hij torens opgericht waar de goden mogen wonen in een eeuwig licht  De mens dat arme beest dat vraagt en vrijt en vreest in de schaduw van de torens En ik ben de kleine bruid van het goede en het broze Ik maai het onkuid en ik maai de rozen  Ik hoor de mensen dromen Amaai zijn dat seringen die ik ruik of groeit het gras al op mijn buik?  En ik, godin van de nacht omhels het jonge kind en de oude kraai zeer zacht onder de torens amaai amaai amaai.
In de verbeelding komen ze. Gearmd. Over de loopplank. En schikken zich. Een stil rumoer van benen over benen. Zwart water klopt aan ramen.  Ze hadden het over jou, een dikke warme zomer lang. Twee tuinen verder. Hikkend van de lach wierp één haar bal. Op hun tenen stonden ze. Bij de heg. Knisperend kwamen  ze, zeldzame dieren, kwamen door de heg gekropen de Kleine Ademdief, de Rode Pantoffelloper de Muis Met Vlek, de Bonte Tuimelaar, de Dochteren Israëls, de zusjes Koorevaar.
hoor ik heb een onzichtbare buurman  en een zichtbare  de onzichtbare maakt geluiden lang wist ik niet waarmee die geluiden te maken hadden  de zichtbare maakt geen geluiden ik zie hem werken en werken onder de lamp.
Ik ben de jongen die niet kan voetballen,   of tenminste niet zo goed.   Ik weet wel hoe het moet,   maar mijn lichaam doet iets anders.   Ik heb een lijf met eigenwijze trekjes,   twee benen met een grote bek   die zich heus niet laat trainen.   Ze doen maar wat, ze tackelen mezelf.  Ik ben een elftal in mijn eentje,   zoveel kanten ga ik op.    Alleen al door mijn verschijning ben ik  een strafschop waard.  Ik kijk op en krijg twee rode kaarten.  Alle witte lijnen wijken weg van mij.   Ik ken het gras, dat is dan nog het enige.  Maar te goed. En van dichtbij.
Nam niet de Grote Houdini in de ene hand zijn hoge hoed, en in de andere een olifant die hij met een eenvoudig gebaar voorgoed in zijn hoofddeksel kon doen verdwijnen?  Wat een onrecht.  Mijn hoofd is bloot, en jij, niet eens zo groot en zonder slurf (nou ja), toonbeeld van schoonheid, na zoveel jaar durf jij nog steeds genadeloos aan mij verschijnen.
De landweg weifelt in de schemering, de akkers schijnen reddeloos en in hun onmeedogend zwart kiemt een verwachting van paniek.  De knecht schuift grendels voor de staldeur, de pomp blijft steken met een snik terwijl het oude-kratten-vuur onder een bladerdek verstikt.  Kaninefaten bouwden hier eens bedden voor hun doden. Konijnen mijden angstbestoven de plekken waar de stenen rusten.  De zon gaat schreeuwend onder en mijn stem slaat op een venster stuk!
Het gele licht van Jan van Goyen straalt laag over de duinen, van de opstanding der doden tot de aanvaring der tijden.  De bast van kale zilverberken glinstert als met goud beslagen en de namen op de zerken wordt weer adem ingeblazen.  Van een ruit spat fel de zon die in de wolken zakt.  Een gasvlam bij de Hoogovens slaat over in het dikke hart.  Dan, uit het dolhuis van de nacht, kwakt Malevitch zijn Zwart Vlak.  ------------------------------------------------------------- uit: 'Het zingende doek & de geheime gedichten', 1999  -------------------------------------------------------------
Ik noem jou mijn verlangen –  ik ken jou niet.   Jij bent er in gezangen,  zoals dit lied.   Ik ben door schrik bevangen –  jij bent er niet.   Dat jij mij zou ontvangen  geloof ik niet.  
Onze fietsen  weggeborgen in het riet, een spanen doos geopend aan het water.  zo zal het gaan: een picknick heel in de vroegte, en de vijand liefkozend in mijn nek.  in een leren zak genaaid zal ik stroomafwaarts drijven, mijn klein gezicht omhoog -   de hemel dun als boterhampapier, de zon een zere plek.
Goed als brood zit zij met het jong op schoot terwijl de groten om haar benen stoeien.  En zo vertrouwd is haar dit schuwe dat haar uit het bos toestroomt dat zij ze niet meer ziet,  eekhoorns en bomen. Mij en heel de roekeloos veranderlijk bestaande stad die mij omgeeft  brengt zij tot stand vanuit dat veel te hoge hoofd; hier fiets ik, onverklaarbaar volledig aanwezig,  op een brug in Amsterdam-Zuid - vreemde inval van een stenen meisje, dat even haar ogen sluit.  tekst n.a.v. een beeldje van Hildo Krop aan het Muzenplein
Het geraas van het nabije vee. De boer die in de schaduw zit van het bleke beeld. De bomen die buigen voor de wind van de zee.  Zijn ouders hebben het lapje grond gekocht waar hij tot het kraakbeen in de modder stak. Hij was een begaafd student. ‘Iets in de wiskunde,’ zegt de boer.  Het beeld werd gemaakt naar een schoolfoto. ‘Twee jaar later gingen zijn ouders ook dood,’ zegt de boer. ‘Het wordt fris. Ik ga de geiten melken.’  Ergens nog een kraakbeen. Weggevreten door het zuur van de polderaarde, een zoon zonder kinderen, schuldig starend, als naar zijn meetkundeboek, naar zijn graf in het gras.
Eens daverend eruit gedaan  het droge in, naar handen,  dat longen mochten openslaan,  dat lucht erin, dat kleren aan,  dat lavend zog gevonden. Dat aangevangen te bestaan  uit ketens moeders, voorgoed  moeders, wetend van hoe  onbedaarlijk baarlijk zij zijn  losgebonden.
Het bekken op het warme plein in Rome, de kille kamers van de vrome doden geruild voor dit genadig onderkomen: twee duiven in de kleur van lenteboden.  Hier neergestreken in een hevig licht en nodeloos alert voor elk gerucht of staande in een wankel evenwicht de dorst verdrinkend na de laatste vlucht.  Het hier en nu blijft duren in een vrede van tweezaamheid, in zuiverheid van water, de lafenis voor alles wat verleden is en geruisloos overgaat in later.
Je krijgt de kaarten gedeeld, zelf mag je niets uitzoeken, er hooguit één of twee ruilen, en dan nog alleen een vier voor een zes, of - als 't meezit - een tien voor een boer, verder moet je maar zien.  'Spelen maar!' roept een stem. Maar je kent zelfs de regels niet. Hoe moet het? Wat doe je? Je schudt ze en legt ze uit op de tafel. Misschien is 't toch best leuk. Soms lijkt het net of er iets uitkomt: hapt er een vrouw in een aas.  Maar soms gooit er een hand plots een kaart op: je moet bekennen. Je aarzelt, weet het niet, hijgt, bijt een stuk uit je lip: onmiddellijk is de hand er met leukoplast.  'Dank je wel', zeg je. Maar moet je nu ook al de heer en de negen opgooien? Dan houd je toch niets meer over? En het schemert al half. En het licht doet het ook niet meer.
Voor Elza  Het paradijs, en zonder slang, dat was labeur Maar heerlijk! Hoog en zwetend riep de zonnewijzer Honderd vijftig jaar de taxus en fazanten Tot de orde, en zacht en dwingend hing de gastvrouw Aan het touw en liet de kleine klokken gaan Over de paden van patrijzen en tuiniers. Ook onkruid boog zich naar die goddeloze mis.  Ik schreef daarginds geen poëzie maar Siberische ganzen Op doortocht neergestreken in het grachtenwater. En deze pen beluisterde de zonnewijzer Die de eenden wees op brood onder de brug. Ik ben van Missenburg geweest. Ik draag zijn hemel Als een gouden trauma met mij om, een dak Van groen waar plots mijn kamer uit de kruinen kantelt.
Er was een man die bij elke strofe die hij hoorde van de merel  zei schat schat en er kwamen weer nieuwe merels merels En bij elke jongen die hij zag op de fiets of lopend dacht en zei hij beeld beeld En die man
Elke morgen stond ze voor het raam te wuiven.  Ik zwaaide terug, maar wist niet wie ze was.  Buiten ging het leven door, maar ‘t hare  ging niet verder dan het glas.   Als ik terug van school kwam keek ik even;  het vierde raam, begane grond:  een witte muur met stille plooien,  alsof de vrouw niet echt bestond.   En toen kwam ik haar buiten tegen,  haar gang voorzichtig als op glas.  Ik groette haar; ze liep op scherven.  Ze wist ineens niet wie ik was. 
Een oud gezicht in de facturatie. Een kasticket met een blik die betekent wat je aanbelangt  in je heimelijke kamers uit je betrokken wolkenhemel op je betraande vingertop. 
Verliefdheid is: het vreemde pad betreden  waarbij geen richting staat. Wel paddenstoelen  die waarschuwen voor drijfzand, modderpoelen.  Fata morgana's dienen strikt gemeden.   Je draagt een rugzak van het merk 'Verleden',  die zich bij elke stijging zwaar doet voelen.  Een helder beekje om bij af te koelen.  Straks komt een uitspanning: 'De Hof van Eden'.   Het pad geurt naar jasmijn en oleander.  Alleen heb ik de goede bril niet op  (deze is rozekleurig voor de fop).   Maar je loopt niet alleen. Er is een ander,  net zo begoocheld en verdwaasd als jij.  Het pad verbreedt zich: je loopt zij aan zij. 
Ik zwoer dat ik je niet zou schrijven. Toen ik aan een brief begon, een zware, zwarte brief om 's nachts te posten in een regenbui, liep alles uit tot inktpatronen.  Lange zinnen dreven samen tot een donkerblauwe brij. Woorden vielen uit elkaar. Letters gingen kopje-onder en verdronken in de kantlijn.  Vlekken stolden tot jouw ogen. Later kwam je mond omhoog uit het papier en zei: je moeite is ontroerend, maar je doet altijd zo moeilijk, kijk,  de liefde is van brandhout en een inktvlek is een inktvlek en voorgoed voorbij.
Haar vel is geel als kip maar mist de stippen  Haar ogen, redelijk ontglaasd, trachten mijn lippen  Te punten tot begrip. De dronken drenkeling  Krijgt kennis aan haar zoon, lalt: Lieveling!
Achter het oog gezeten, opengezet op alles wat al gebeurd is, de bliksem waarmee de wimper het boek dichtslaat  hoor hoe de roodstaart onzichtbaar zich in de bruidssluier opwindt en ontzeg het potlood het doodgaan  de hond die opkijkt naar de verbazing zijn licht dat blind op iets nieuws wacht  de boom waaruit langzaam een slang valt, steeds langer tot hij ophoudt - 
ik wil een ander leven waarin ik onbevangen aanraak en me blijf inzetten ik heb genoeg van mijn tekortschietende handen mijn zwatelende brein en snedige tong wil ik niet meer ik ben moegeswitcht van: hoe blijf je jong               naar hoe blijf je levendig van hoe blijf je levendig   naar hoe heb je lief van hoe heb je lief           naar hoe heb je onbaatzuchtig lief  ik ben het zat een leven lang een ander leven te willen
Ach ik weet wat water is  het wier van schaamte  en tijdloosheid  van terloops plezier.  Het haakwerk van liefde  is een schichtig motief  ternauwernood  kunnen jij of ik 
voor Rozalie  Het sneeuwt vlok voor vlok tussen takken, kleine twijgen, op het gras, waar een poes sluipt naar de struiken voor het raam.  Ze zijn als jouw woorden zo vroeg in de ochtend  dat ik de letters bijna dubbel las: je zingt, lieve vriendin, je taal is  bloesemzacht. Straks sluit ik de witte Japanse panelen  voor mijn raam. Alles gaat dicht. Dan is het weer nacht. 
geef mij een boom  een stastam een groeilong die zwaait en zwenkt in de tijd. in de volhardende wind sta ik liever getergd in regen die striemt dan namaak-goden te dienen met een neer-zwiepend lijf en voze vruchten.
Als alle mensen eensklaps bloemen waren  zouden zij grote bloemen zijn met lange snorren.  Vermagerde vliegen, dode torren  zouden blijven haken in hun haren.  Tandenstokers, steelsgewijs ontsproten,  zouden zwellen tot gedraaide tafelpoten,  katoenen knoppen zouden openscheuren  tot pluche harten die naar franje geuren,   En op de bergen zouden gipsen zuilen staan  Die gipsen druiven huilen.   Op het water dreven bordkartonnen blaren,  De vlinders vielen uit elkaar tot losse vlerken  En van geur verdorden alle perken  Als alle mensen eensklaps bloemen waren.
Avond. Twee tuinen verder woedt het voorjaar  en sluipen kapers door het donker. Ergens vechten nagels om een vacht. Gekrijs om kruimels liefde. Stukgebeten oren. De krolse oorlog van een voorjaarsnacht.  Bijna vergeten hoe ik met dezelfde woede door het donker joeg, hoe jij nog valser dan een kat je nagels in drie harten sloeg. Wat is het lang geleden en wat blijf  je mooi. Ik heb de dagen een voor een geteld en met de beste woorden die ik heb: ik hou van je. In jou vind ik een bed.  En het is lente en we delen hier dezelfde nacht met alles wat dat zegt.
Een man ontdekte dat de liefde niet bestond. Het was een schitterende ontdekking. Hij werd beroemd. Hij hield lezingen, gaf interviews, lichtte zijn bevindingen uitvoerig toe,  en alle mensen schudden hun hoofd van verbazing -  maar ze haalden ook opgelucht adem, want zij bestonden nog wel,  en achter hun deuren, tussen hun jassen, in hun kelders omhelsden zij elkaar, in het donker, prooien van eenzame begeerte.
Je draait gehakt, je maakt van vlees en vet een soort van regenwormen, rood-witte minislangen uit de mond van onze tafelmolen, die afbreken en vallen in een groen geëmailleerde kom. Het is oktober en je stopt worst,  bloed aan je handen en je schoot. De winter, en de braadlucht in mijn trui. Ik denk aan roze dieren wanneer jij in het darmvlies prikt: ze sissen, spuwen naar de vork die jij nu anders vasthoudt, hoger,
Hoogstambrigade treurt om winstjagend dempen van oergenenpoel. Via via volgt tip over halfdode perelaar in aanstonds  te decimeren bogaard. Entmes in weitas spoeden broeders pomologen op vroege zondagochtend richting Achterhoek,  treffen Zoete Brederode aan, decennia verloren gewaand. Kloofhanden tasten eerbiedig de eens majestueuze stam, als  een mannenstem aanvangt, een tweede invalt, in zuivere canon: ‘Schurft aan dwergteelt! Sijsjespeer in erfgoedsfeer!’
Afgewend  met zijn rug naar  het zijnde spaart hij  zijn stilstand in verstomming  uit   de avond tegemoet  de helderheid achter donkere  glazen, de opgooi van stemmen  binnen het afgelijnde, het doffe  leder dat men in het wilde  trapt   doelloos  staart de mens naar  wat hem invalt als een schaduw  in de war van zijn  bestaan
Wit wollegras, lavendelheide gluurden uit hun hoogveen naar aaneengestikte hazenvellen grauw als de vergleden en naderende eeuwen boven nederzettingen, rechthoekig, met  twee ingangen in de lange zijden; middenin die hoeven één rij dragende palen: dat is wat wij vonden en dat hun bewoners de as van hun  doden in urnen bewaarden, de urnen bijzetten  in heuvels, altijd door kringgreppels omringd. Hier en daar in 't zand een vorstengraf, met koninklijke gaven: geknakt zwaard; paardentuig.  Soms zag een kiespijnlijder of visionair tegen de hazenvellenhemel metropolen geprojecteerd; neon; en op de urnenvelden drupte zijn lach.
ik vraag me af: "waar zou moeder nu zijn"? ik hoor haar stem nog vaak in mijn gedachten en vraag dan raad en voel weer dieper pijn omdat ik 't antwoord hier niet kan verwachten  noem mij niet dweperig, gun mij dit stil verdriet aan moeders leven had ik geen eind gedacht het zwarte vest, het onaf breiwerk heeft gewacht en ligt nog, zoals zij 't achterliet  uw foto op de schouw naast de pendule gaat 's avonds leven, en het is weer goed zoals zijzelf achter de haard gezeten wat praten kon en mijn gedachten las ik voel uw bijzijn als een nieuw geweten dat mij bestuurt en dat voor mij uit tast  ------------------------------------------------ uit: Gedichten en proza van Henny Wilmer*)  *) Henny Wilmer was een dichter die tijdens zijn studiejaren in Nijmegen regelmatig in literaire bundels publiceerde.
Toen ik klein was  met jong mooi haar  bouwde ik ergens  een kaartenhuis  in een dal  onder de wind   de muren waren ruiten  het dak was van klaver  en voor de deur  stond hartenvrouw   maar nooit  in mijn sprookje  vond Sneeuwwitje  een prins  die bleef. 
Wat valt er nog te bergen als alles is teruggezonken, vaders, broers, Sophie? Door het plafond wenken wormen. Bomen pompen hen vol.  Zerken vastgelopen rookpluimen boven een stad, huizen waarin mag worden geleefd. Gras groeit nog een paar dagen nadat het is gemaaid.  Alles weggestopt, keurig zoals de kelders die in dochters worden verborgen. Laag op laag geordend: eerst het gras, dan de grond,  eerst de grond, dan de kast, eerst de grond, daaronder strijdhelmen, houten bedden dan de grond, daaronder een verloren boerenhoeve ten slotte een aan de god geofferde hond.  De estafetteknoken die naar ons wuiven. Een bladerpilaar te worden  en de tenen wortel schieten en de tenen het boven beneden zuigen.
de ochtendnevel sluimert in stilte staat de wind op de kim ontwaakt de zon baadt 
vandaag worden de ramen van mijn verzen gedaan  zouden mijn  woorden mij nu beter verstaan
Soms, vaak eigenlijk (zelden niet), loopt de ezel in dood vogeltje ‘tegen dingen op’. Doende met mosterdpleisters en krammen, afkoelend, beseft het dat dingen hoge omwallingen hebben omdat het geen dingen zijn. Dood vogeltje identificeert ze als mensen en zelfs uit de Samaritanen onder hen kan veel mortel puilen. Eerst meende het dat het hier arrogantie betrof, maar aangezien de betreffing nogal veel identieks uitserveerde gaf dood vogeltje er de codificatie arrogantisme aan. Men bouwde zo eensluidend vanzelfsprekend aan hetzelfde dat bij gebrek aan besef de muur, vergaarde stenen feitelijk, onschokbaar werd opgeleverd.  Weinig tot niets vindt dood vogeltje, troonengel van den bloede, zo beledigend als nagewezen te worden op een these die het zaad der twijfel zaait. In concreto: dat het te wantrouwen is. Niets acht het zo onbewijsbaar als hets betrouwbaarheid. Ook trouwens voor hetzelf, cold case zijnde. Maar wellicht had het hetzelf domweg niet met een vinger moeten kruisen om een pijl te worden, in een alliantie met de tijd.  Als volgens Velimir Chlebnikov domheid, wijsheid en dwaasheid drie zusjes zijn, wie mogen dan hun ouders wezen? Daarover piekert dood vogeltje soms, misschien meer weerspiegelend dan bespiegelend, als het in een beving de panoramabocht kan houden en niet in een zandbank komt. Potsenmakend, in de regel in beslag genomen door klapperrataffaires, zet dood vogeltje – dat met de helm geboren niemand wist dan een tweelingbroer zonder vaste woon- of verblijfplaats – bij de roulette van het familiewezen in op intentie en detentie. Het balkt als een metafoor in klein kapitaal I-A.
Ze kwam bij me in de gedaante van een hond van onduidelijk ras, er was niemand thuis in dat dorp. Ze kwam zo sloom als honden eigenlijk niet kunnen naast me lopen, raakte me met geen haar aan, keek niet omhoog. Bij het korenveld zei ik  ga weg en ze antwoordde niet maar liet haar tanden zien. Ik zal je niet zal je nooit verlaten. Bofkont die ik was. Nam haar mee naar mijn huis bij de zee met water en brood, steekmuggen, leerde haar koken,  schoonmaken, zingen. En nu met de zwaluwen, die ze sinds ze terug zijn nazwemt tot achter de zon is ze wanneer ze haar klittenvacht buiten hangt en denkt dat ik niet kijk een vrouw uit dat dorp, glad als een rots in zee, ze worden niet ouder,  verbazend dunne benen, zware enkels.
Het is druk in de supermarkt: morgen is een feestdag  zijn er nieuwe ideeën? nee, maar we hebben nog genoeg oude ideeën  we zitten in een vliegtuig de violiste waar ik naar luister vraagt zich af hoe haar hand in elkaar zit  maar ze gaat door  het lijkt een struikelpartij maar het is wegrennen in slow motion  de zee weerspiegelt de langzaam golvende wolkenlucht het vliegtuig bonkt door een luchtzak  geeft niet: dat is het ritme van de vlucht.
Dit is zijn beste jaar. Nooit eerder kon hij hier zijn Ganzenbord, Electro, Lego, puzzels, Spirograph, Stratego en al zijn kinderboeken kwijt. Vandaag slijt hij zijn kindertijd.  Hij heeft een deken op de stoep gelegd, daarop zijn waardeloze waar, die concurreren moet met teddyberen, encyclopedieën, oude kleren en meisjes met melodica's. Verleden maakt plaats voor guldens en cd's.  Zijn erfgoed valt uiteen, verspreidt zich over alle werelddelen.  Tot hij lezen wil en spelen en op kindermarkten lange uren zoekt naar zijn papieren avonturen en kostbaar plastic en karton.

Het vroege zonlicht trilt in de cipressen,  Drijft als een blonde schaduw over 't gras  En stroomt, huiv'rend in 't hoge vensterglas,  In 't blank boudoir der grijzende comtesse.   Dezelfde dag moest steeds opnieuw gebeuren,  - Hoor de gekooide vogel boven haar -  Weer buigt haar witgepoederd kapsel naar  't Borduurwerk van verguld en bonte kleuren.   Op 't zelfde uur wordt iemand ingelaten  Die zwijgend buigt en voor 't klavier zich zet,  En uit het oude hart van 't zwak spinet  Waait de verwelkte geur van een sonate.   Zij volgt zijn handen langs de gele toetsen, 
Het gras is gezaaid, de bomen zijn gesnoeid. Er zijn mensen aan het werk en verderop in een straat die te vol werd voor mensen die die straat waren kan de belofte van gras niemand iets schelen. De woede en het galmen tussen zingen en schreeuwen in vreet alle ruimte op.  Dat we niet meer in de straat gewenst zijn - we zijn niet erg gewenst in de goed verlichte winkels die het hart van onze stad zoveel cachet verlenen. Voor ons heeft de wereld weinig geheimen en die er zijn, kunnen wij bewaren - mondje dicht.  Als ons en de jongens die net afgetraind de trap aflopen is de straat niet de specialiteit van onze generatie. Van onze generatie zijn de teksten en de gedrongen figuren in mooie kleuren en verf die jaren mee gaat.  Woede zou de tuinman niet eens misstaan en in droge seizoenen kan woede de regen een tijdlang vervangen. De bomen zijn gesnoeid om sterke takken te houden waar we nog eens iets aan kunnen hangen en iemand die teveel wordt, die voor ons gebrek aan straat bij het licht van onze koplampen zal moeten betalen.  We zijn de we die je bij elkaar ziet staan maar ieder van ons heeft een eigen straat een eigen ziel een eigen duidelijke ziekte die we niemand laten zien en waarover we verder, waar we verder het zwijgen over doen.
het begon met een lach die onbekommerd van de springplank duikelde, op het plat van het water, en nog eens en nog eens en nog eens, tot de lach, zoveel harder en grijzer, binnen bleef. ik doe niet meer mee, schreef de lach, de tanden hebben het koud gekregen.  het kwam nog tot een eind toen het water, plat en hard, al onder het maanlicht lag, als een hoofdstuk afgesloten.
Ze zien ons aankomen over de pier. Twee verrukte eenden door de zon beschenen lekker kwaken hier. Verder duiken en tegendraads de wind in.  Dan: wolvenschrik! Wolvenschrik!  Wel iedereen is dier!
Voor de schrijver van 'Leesbaar landschap'  Het is natuurlijk maar een vraag, maar landschap onder water, denk je dat dat leesbaar blijft, of dat het zich pas prijsgeeft, als het droogvalt en zo'n beetje eiland wordt, of dat het gors of griend is,  dat je laarzen nodig hebt en, wat je zegt,  voldoende hout, zodat de steiger nog een meerpaal krijgt, zo'n zwarte waar een witte kop, en daar een kokmeeuw op, bladwijzer voor een kind; wat heb je van je leven? het was gebleven bij de mannen in het gure van het dorp die bij de steiger in de luwte van een huisje staan waar ze soms binnengaan, zo'n mannenhok, zeg maar gewoon het pishokje, niets erop of -aan; en daar direct de doodsrivier vandaan; daar lees je verder nooit eens over, dat de Styx zo stinkt, dat zij dat soms gedaan... en dat het daarom weg wou, maar de dijken braken door, de bruggen waren opgehaald, zoals een neus voor wat een neus niet weten wil; zo staat een kind te wachten voor een ook al opgeheven veer, geen kokmeeuw op een paal - niets leesbaar meer.  ---------------------------------------------------- uit: ‘Fietser naar niets', 2004. 
Ze komt niet, ze gaat niet. Overal en nergens. De vrouw waar ik van hou.  Ze geeft mij haar lichaam als ik haar hart wil. Ze geeft mij haar hart als ik haar lichaam begeer. Ze wil wat ze niet kan krijgen en schenkt wat niet van haar verwacht wordt.  Ze is simpel als de vrede als ze met mij is. Als ze vertrekt wordt ze moeilijk als de oorlog.  Ze is de schorpioen en de blote voet, de traan en de druppel dauw en ik hou van haar.  Ergens in augustus vorig jaar, nadat we gevreeën en gedoucht hadden, zei ze, terwijl ze haar haren droogde: ‘Ik denk dit keer serieus om in je hart te blijven.’  Ik heb haar nooit meer gezien.
met fluwelen achtergrond     varen de boten af       op een zee van melk       de vissershaven ligt gesloopt    onder de netten      tussen twee vangsten in de zee heeft het strand       schoongemaakt met schelpen    versierd met zeewier    soms wandelt er een mens     kort de zee in    en wil er drinken als een vis
Bij arme herders uit valleien,  Elk kiemend jaar opnieuw, verscheen Met zoemen van de eerste bijen,  Een meisje, schoon en ongemeen.   Zij was niet in hun land geboren,  En geen die wist vanwaar zij kwam,  Gezwind ging toch haar spoor verloren,  Zodra het meisje afscheid nam.   Bezieling gaf zij alle leven,  Waarmee zij ieders hart verkreeg,  En toch zó waardig en verheven Dat zij gemeenzaamheid ontsteeg.   Zij bracht bloemen mee en vruchten,  Gerijpt op andere grond zo puur,  Zo licht van andere zonnezuchten In een gelukkiger natuur.   Reikte ieder wel een gave,  Hier vruchten, daar haar bloemen aan,  De jonge blaag, de oude brave,  Ze zijn vervuld naar huis gegaan.   Een ieder was haar even welkom,  Maar naderde een minnepaar,  Dan deelden zij haar liefste rijkdom,  De schoonste bloesem met elkaar.  Paul Jordaans (1963)  Grathem, 2018  ------------------------------------ ------------------------------------  Das Mädchen aus der Fremde  In einem Tal bei armen Hirten Erschien mit jedem jungen Jahr, Sobald die ersten Lerchen schwirrten, Ein Mädchen, schön und wunderbar.  Sie war nicht in dem Tal geboren, Man wußte nicht, woher sie kam, Und schnell war ihre Spur verloren, Sobald das Mädchen Abschied nahm.  Beseligend war ihre Nähe, Und alle Herzen wurden weit, Doch eine Würde, eine Höhe Entfernte die Vertraulichkeit.  Sie brachte Blumen mit und Früchte, Gereift auf einer andern Flur, In einem andern Sonnenlichte, In einer glücklichern Natur.  Und teilte jedem eine Gabe, Dem Früchte, jenem Blumen aus, Der Jüngling und der Greis am Stabe, Ein jeder ging beschenkt nach Haus.  Willkommen waren alle Gäste, Doch nahte sich ein liebend Paar, Dem reichte sie der Gaben beste, Der Blumen allerschönste dar. 
Toen radio's nog bakken waren kon je op hun dashboard reizen, kon je naar verlichte steden. Al die steden, mooi op rijtjes, kwamen door de kamer kraken, bazelden met blikken bakkes en bedoelden te bedoelen. En wij hoorden, met de oren bloot getrokken door een knipje, mannenklanken zonder hoofden. Kruissteekhandwerk broeide op de stoelen onder ons.  Buiten, links en rechts een hoek om, bij een standbeeld van drie palen die op dunne doden leken stonden mensen met gezichten. Grote mensen huilden, buiten, en ze mochten niet bewegen, omdat niemand nog mocht zwichten. Ook de tijd mocht niet bewegen. Iedereen op heel de wereld, heel de wereld van het dashboard deed zijn mond dicht, maar de vogels, wisten die veel, floten door.  Benen die verdwenen waren, kon dat van het zwichten komen? Werden die alvast begraven, wachtend op wat verder leefde en er later bij kwam liggen? Doden, daaraan moest je denken, maar ik kende nog geen doden en we hadden zelf geen dieren. Alle mensen droegen namen, in het hoofd gegrifte namen, n ht hfd ggrfte nmn. Iedereen viel bijna om.  Wat ze aan elkaar begingen, zweeg in dingen, alledaagse, soms beschilderd en soms nuttig, rond wat niet meer blijven zou.  Nieuw moet alles, nieuw en nieuw en aan gebouwen in de steden hangen rimpelloze vrouwen, navels als de  ingang van een groeve, hun gezichten, gaaf gewonnen uit een menigte van stipjes, smuilend om wat wij behoeven.
Men houdt het oog steeds op de weg gericht niet op de berm waarin ik ooit bij toeval werd gedropt en nu verwijl als vreemde  deftigheid. Ik sta hier in een soort verlatenheid en niemand in de weg, men sjeest langs mij, ik word niet opgemerkt. Behalve  soms door iemand die zich niet fixeert op eigen pad, mij plots gewaarwordt, afstapt, zich aandachtig naar mij overbuigt, verrast betast en  concludeert: ach wat een zeldzaamheid, o delicate kelk, dat je hier  zoiets ziet! Kijk, dan verheug ik mij, verwelk ik niet voor niets
Omdat we op een even etage wonen en de lift alleen de even etages aandoet ken ik maar 24 vrouwengezichten een paar mannengezichten een paar kindergezichten en babygezichten ook twee hondengezichten  de oneven gezichten onder onze etage ken ik niet wel hoor ik ze 's nachts soms schreeuwen  tenslotte moet er iets aan de fantasie worden overgelaten.
Een composthoop en, erboven,  slierten traag vervluchtigende rook. Op  het erf een kar met groenvoer. Groene halve  staldeuren. En op de strakke, spiegelende beek  lichtbruine vlekken, bladerdek. Roerloos  wou je zijn, onbewogen blijven. Maar het  is het rood, het rood van de klimop,  dat, hoe onmerkbaar ook, vijfhoekig blad  na blad verliest, en neervalt. Blik  na blik wordt alles weggeplukt, totdat  hij zelf verschijnt. De muur is  zuiver muur. Als hij zich toont,  zinkt ook je moed. Je kunt niet spreken  in zijn ondraaglijk gezicht. Je kunt pas spreken  na het camoufleren.
soms dromen de stenen  in het licht  van zichzelf   soms staan zij  gestapeld als  muur om een stad   soms liggen zij  als gevelde vogels  op het land  in het landschap  vol constructie   gaan de paden  van de nacht  hun donkere gang  vallen hemel  en aarde samen  in hun schaduw   soms verhardt het water  tot zwarte rots  tegen het weer  het ontij  en eigen hardheid   verweerd koper dan  als bladerdeeg  zo broos   daar vliegen de vormen  elkaar achterna  als op vlucht 
In mien pyama zat ik bie te kommen,  en wat ik doun mout vandoage op te sommen.          Ik mag noatuurlek niks vergeten,                            mor eerst n poar koppies thee en wat te eten.    Twij kwassantjes heb ik had,                                meelkoekies, n stuk of wat,                                      ain beschuut mit sjèm, hm lekker                          plus nog ain volkorenkrekker.    En toun ik wol goan stoan                                       kwammen de krummels overaal vandoan.                 Ut mien snorre en mien kruus,                                 rond mien navvel en deur t haalve huus.    Tussen de tonen en op mien stoule,                          
De bomen kregen een betekenis die zij nog zacht gebarend wilden weren, maar 't noodlot was niet meer te keren; een vogel streek klapwiekend in de wildernis van takken neer en nu hij roerloos zit (het licht wordt zo benauwend wit), denk ik aan dood, verrotte geur van blaren,
In de herfst van je leven doe je warme schoenen aan en een stevige jas tegen het guur  Je trekt nog eenmaal een beschutting op in oude woorden om vroegere dromen  Zilverwit blad dwarrelt oneindig langzaam maar onvermijdelijk naar de koude harde grond  Je merkt de zachte landing op en beseft dat in berusting
Je rook de trage warmte teer en kroop  bij mij in bed. Je zweeg en keek. Je hand  raakte mijn wang, meer niet. je luisterde  aandachtig, bewoog ternauwernood, wachtte  op de morgen. We lagen daar met droge mond.  Dood was mijn moeder, was ze vermoord?  Heb ik haar laatste woorden niet gehoord?  Je bleef die nacht en bleef bij mij aan boord.
Zo sta ik buiten de gedachte Met dit besluit Dat bij mijn leeftijd past En onderga, nauwelijks Na éen jaar opnieuw Iemand die niet alles achterliet.  Ik neem haar in dezelfde kleur En verdeel de vreugde van mijn vreugde Haar leven dat zij leeft, haar geloof in mij En mijn geloof in haar.  En nooit uit de twijfel Nooit uit de liefde, nooit Maakte het leven zulk begin.
Schuin tegenover het bisschoppelijk paleis kocht ik mijn eerste plaat van King Oliver met Jazz, met Blues en de High Society Rag.  Het gebeurde later meer dan eens dat ik daar stond mee te trappen met Basie of Johnny Hodges terwijl de bisschop in zijn hoge Renault uitreed op een golf van roomse blijdschap. Wat devotie betreft was er geen verschil
Je toonde me vannacht de kamers weer;  geheel dezelfde. 't Werd de eerste keer   dat ik ze zag van duizend malen meer.  Jij was toen nog mevrouw en ik meneer.  We stonden waar wij later zouden leven.  Er was nog niets over ons heen geweven.  Zo is het tussen ons een tijd gebleven   en daarna kwam je voornaam op een keer.   In deze doodsslaap heb ik terug gekund   door andere adressen voor te geven   en weg te gaan eer ik ontwaken zou.   Dan was ik nu misschien handelsagent    of bij mijn vader op het dorp gebleven   en trouwde later een gewone vrouw. 
Terwijl ik lees voel ik mijn dochter kijken;  ik laat niets merken en lees rustig door.  Haar leven doet zich helder aan mij voor:  het zal in alles op het mijne lijken.   Niets kan ik doen, opdat zij zal bereiken  wat ik, amper gevonden, weer verloor;  geen vindt van het geluk méér dan een spoor,  ook zij niet, en ook zij zal het zien wijken.  Ik sluit het boek. Wij zitten naast elkaar;  geen woorden tussen ons, slechts, even maar,  de glimlach van de een tegen de ander.  
Stuur me een brief geef me een uitzicht  maak me een mantel schrijf me een gedicht  breek me een steen maak me een poort  stuur me een ster geef me een woord  bouw me een cel met vier wanden licht  schenk me de vrijheid van jouw gezicht.
Hardheid glanst  Donkerte verzet zich  Weerschijn roept zwart  op: de maan zoekt  een rivier in de zwemmende  nacht Het huis is vensterloos  De bewoners leven van  vergrendeling  In de bloemen  zijn de kleuren  vermengd en gesloten  in hun kelken  Ook de lippen  laten slechts vermoeden  wat hen onzegbaar  als gemompel  toe en talig  op elkaar doet  liggen  Nauwelijks een beweging  krijgt nu in zijn langzame  handen de vorm van een  heup
Voor mij  is angst  een  ziekte daardoor  ben ik  nergens  bang voor  maar wel  bijna  overal 
Mocht ik in het holst van het hart  van donkerste dagen te lijf gaan  achter al het uiterwaardse een stuk of wat  verlaten kusten onder razende luchten  waar albatrossen op hun wieken sinds jaar  en dag en eeuwen worden weggeblazen-   graag zou ik boven lege oceanen regen zijn  op reusachtige hoeven, zinnentuimel  van tempeest, het stormend paard dat louter  water is, uiteenvalt in geschuimbek-   zocht ik bij voorkeur echter diepten  die geen daglicht velen, omtrent  een steenworp van d’onoirbaar gloeiende 
Meisjes houden van roze en jongens van blauw en verder geen getob. Geef je zonen als cadeautje een blauwe barbiepop.  Meisjes houden van roze en jongens van blauw en verder geen gezeur. Geef je dochters als cadeautje een roze mitrailleur.
Het schrijnt mij van mijn hart tot in mijn d  Ze is zo koud, en toch zo lief, zo licht
Nog raarder dan dat we niet meer kunnen lachen praten elkaar aanraken is dat ik je portret heb neergezet en dat je nu al bent veranderd in verhalen. Dat je over nog wat jaren via de prullenmand bij oud papier belandt vergeeld, een beau van oma, geen één van je opeens extravagante gepassioneerde onberedeneerde  jongehonderigheden heel.
Een mus is niets, een bolletje van veren.  Een mussenbeetje lef, een scharrelaar.  Een fluitje aan de voorkant en een paar  futiele vlerkjes om te manoeuvreren.   Een vlegel om op kruimels te trakteren  en zeker geen recordverbeteraar  Een hagellading lood is even zwaar.  Maar wie zou ooit zo'n beestje liquideren?   Hij heeft zijn toekomst roekeloos vergooid  en even met wat domino's gestrooid.  Was ik zo'n stenenbouwer, ik vergaf je.   Aan 't schieten van de mus wijd ik geen woord.  Wel aan zijn wereldwijd postuum record:  ruim twintigduizend stenen op één grafje.   -------------------------------------------------- Dit gedicht is geschreven naar aanleiding van 
Die me naar school bracht  onder de kastanjebomen, die  me nog als laatste bloedstollend   kon vertellen over Duitsers en  onder kleren gesmokkelde  boter. Die me steevast redde   als de wereld te groot werd.  Haar nu, ondanks het late  uur, nog even bellen en   zeggen dat het me spijt. Dat  ik er had moeten zijn die nacht 
In vers gras vrijen om later veel later in de dood nog even na te geuren als hooi
Je bent zo mooi anders dan ik,  natuurlijk niet meer of minder maar zo mooi anders,  ik zou je nooit anders dan anders willen
mensen zeggen: als jij geen vlees eet kun je net zo goed geen vis eten kun je net zo goed geen planten eten kun je net zo goed niet in een stoel gaan zitten  en zo is het: het is wreed om in een stoel te gaan zitten die niet in jou kan gaan zitten
Weduwe twintig jaar wachtend
Zij hield de spiegel en bewoog toen even  het hoofd in zacht gewiegel, want gedachten  die haar lippen tot een glimlach samenbrachten  waren uitgevlogen... En een beven  van verwachting had haar hart zo zeer bevangen 
Ik hou van de hete zon die schittert op de rivier en ik ben gek op de eerste kou van de winter. Ik hou  van de zon die ondergaat en zou, als ik de kans kreeg, ook genieten van een kort doch hevig bosbrandje. Ik hou  van mijn moeder die oud is en na een godvruchtig leven niet weet wat het worden zal, de hel of de hemel. Ik lijk  op haar omdat mijn dochter op haar lijkt. Maar ik maak haar niet bang met het vuur dat opstijgt rond de zondaars.  Noch vrolijk ik haar op met het vooruitzicht op hemels gezang: als zij mijn hand vast houdt, durf ik voor het raam  te staan, als zij lacht om mijn oud geloof dat God in de donder spreekt, praat zij hem na en zegt: boemdereboemboemboem.
Waar medemensen zwart zien zie ik wit. Ik wens het tegendeel van wat zij wensen. Verdomd als ik niet tot de duivel bid Wanneer god weer in trek is bij de mensen.  Daar is toch echt niet veel bijzonders aan. Dat is gewoon een snuifje rebellie Dat geen oppassend heerschap zou misstaan. Ik lach als ik mijn medemensen zie.  Maar wat als heel de wereld grijs zou zijn, Geen zwart, geen wit? Dat is mijn grootste vrees. Dan was ik lam en had ik niet eens pijn.  Dan zag ik medemensen die nooit kiezen. Dan lost de kamer op in het gordijn. Dan raakt de wereld leeg. Ik zou bevriezen.
Teruggekeerd van een wandeling langs de vreemde markten van de stad, waar ze onder de geurvlag van honing en kaneel levende aapjes en geplukte eenden verkochten, trof ik mijn hotelkamer als volgt aan:  De zandkleurige kussens waren geschud, het bed was opgemaakt, de handdoeken waren vervangen, de vloer was gezogen, de ramen gelapt, het plafond was gewit, de rozen op het behang (grote koppen, korte stelen) hadden water gekregen, mijn man was gebeld om het woord sorry te horen, sorry, sorry, sorry  mijn jurken waren eleganter, mijn laarzen oogden slanker, het gedicht waar ik die nacht aan begonnen was lag afgemaakt op de glazen tafel naast het bed  en in een mij onbekend handschrift waren de woorden gevonden voor de naamloze leegte waarin ik nooit durfde blijven, waaromheen ik grappend had bewogen, als iemand die zijn eigen rustplaats meent te zien.  Het was beter dan wat ik ooit had kunnen schrijven, het brak met iedere herinnering. Toen ik vertrok gaf ik een fooi van (omgerekend) één volwassen mensenleven en twee dagen van vertwijfeling
Je blik doorboorde mij zonet hier op de roltrap in de bieb ik ben verward maar ook aan zet en ga opzoek naar waar je liep  Ik zag je in de krantenzaal op deze uitgelezen dag verzonken in een goed verhaal met om je mond een vage lach  En in die aangename sfeer – een glimlach zwaar dus vederlicht als ik je kietel met een veer
'Als ik oud word neem ik blonde krullen  ik neem geen spataders, geen onderkin, en als ik rimpels krijg omdat ik vijftig ben  dan neem ik vrolijke, niet van die lange om mijn mond  alleen wat kraaiepootjes om mijn ogen.   Ik ga nooit liegen of bedriegen, waarom zou ik  en niemand gaat ooit liegen tegen mij.  Ik neem niet van die vieze vette  grijze pieken en ik ga zeker ook niet  stinken uit mijn mond.   Ik neem een hond, drie poezen en een geit  die binnen mag, dat is gezellig,  de keutels kunnen mij niet schelen.  De poezen mogen in mijn bed  de hond gaat op het kleedje.   Ik neem ook hele leuke planten met veel bloemen  niet van die saaie sprieten en geen luis, of zoiets raars.  Ik neem een hele lieve man die tamelijk beroemd is  de hele dag en ook de hele nacht  blijven wij alsmaar bij elkaar.' 
Vanonder wolken, gij, die ontstegen zijt,  roep ik u na -  vanuit de wervelende storm der blaren  waarin wij samen waren,  waar ik nog sta  geschroeid van dromen en van licht berooid,  roep ik u en bezweer ik u: als ooit                                                                                                                                           door liefdes laatste doodlijke gena   vertwijfeling verrukking achterhaalde   in dat verdwenen zweven uit al zicht,   straal dan het woord neer op dit aangezicht,  hoe dat gij zijt ontvlogen en waarheen  die gouden laatste dag  dat ik u zag 
Onze Vader zo ver of wat ons gemaakt heeft geef ons heden en morgen en vergeef ons onze schuld zoals ook wij wij ook.  Wij zullen begrijpen proberen te begrijpen.  Hoezeer verminkt wij voortmodderen en kruipen en bijna stikken van woede al om het kleine: waar is de viool van papa?  Ingepikt het land, koffieplantages zelfvoorziening, -beschikking.  Gasmasker, schuilkelder.
Zijn kop: een Tibetaanse boer die hoopvol naar de berg kijkt. Binnen handbereik de top, het eindeloze blauw.  Niet kunnen gaan. De grijnslach uit berusting en daarna alles vreten, behalve touw.
Omdat ik geen honger, geen dorst lijd,  een huis heb, een baan, een voorbeeldig gezin, duizend boeken, van Sade tot Grimm, gezondheid, een trouwe maîtresse, veel tijd voor kunst en liefde of wat daarop lijkt, de wereld kan zien, mijn tuin cultiveren, duizend gedichten opnieuw kan proberen een God te zijn in het diepste geheim,  daarom is het dat ik mijn nagels bijt in een kamer die niet wordt gelucht, weerloos geworpen in zo veel geluk dat ik slechts aan mijzelf nog lijd.
Jij kunt niets anders dan geheimen wegen, één per keer, verzegeld in papier. De benen open, even. Overwegen. De prijs bepalen. Dun, metalig dier, wie meet exacter, wie heeft meer verzwegen?  Jij weet van niets. Jij bent getal van alles. Een kleine sprong en het gewicht kan gaan. Jij wacht, onaangedaan, op nieuw bericht.
Een met wanen ver in West, een schooljuffrouw op hoge poten in de Clauskindereweg, maak met haar niet die grap een stewardess aan de Sloterplas met twee jongen nog een haperend hoofd, een toetje als je het ons vraagt.  In de eerste keuken van die dag schuur ik het gele vet van de tegels, wat geheid het hele zomerrantsoen van twee uur kost, maar de vrouw stoot me steeds aan zodat ik tussen haar lamellen gluur, ik zie mijn fiets alleen staan.  Binnen schemeren de rode lachjes op elke stoel en vensterbank, sommige poppen ongekleed, hun romp van stro een distel in een porseleinen babyhoofd, geen enkele hulp wil vast bij haar, wij hopen op jou.  Ik schrobde tot honderd wanneer ze in een achterkamer verdwijnt en zie hoe ze op een los laken wijdbeens slaapt met links en rechts een poppenlijk en al op de fiets krijg ik berouw dat ze waken moet zonder mij en wil ik mijn toetje kwijt.
‘Wie van de aanwezigen houdt er van kunst?’  ‘Ikke.’  ‘Prachtig! Dan kunt u

Liefde is een platitude en daarom ook zo mooi. Jij, jij was veel meer dan dat zodat ik van meer naar minder kon. Jij was zo jij dat je werd mij, aan mij was het genot om in je op te gaan, geluk zo groot dat ik steeds minder hoefde te bestaan.  Wat meer dan liefde is en minder dan de dood is de warme dood waar ik niet bang voor ben, dat is het doodgaan door te leven met een vrouw. Dat ik mocht niet-bestaan dat kwam door jou. In mij is die dood verdreven door de onmogelijkheid opnieuw met jou te leven. Hoogstens ben ik ziek en schrijf ik om de ziekte naam te geven. Hoe hopeloos dit is, het brengt je niet terug naar mij. Wat blijft is de ziekte, de ziekte die heet jij.
Je bent hier lang niet geweest en kwam terug om nog een keer te kijken.  Had het niet meer veranderd moeten zijn?  Maar het is enkel voor een deel zoals je je kan herinneren, een groter deel zoals je denkt dat het was.  Je schuift dat wat je je herinnert verder uit elkaar, om nog een keer te zoeken.  Om daar met je heer herinnering rond te lopen, jij wijst hem iets aan alsof het van jou is en daarna wijst hij jou iets aan, maar waar is hij nu?  Een lege straat, einde van de middag.  Je weet niet meer welke maand het was, maar het was een lege, niet-koude middag.  Je zat in de bus van school naar huis en je stapte eerder uit om te lopen waar je liep toen je op een vorige school zat en je kon wat je je niet en wat je je wel herinnerde niet even zwaar maken.
een GFT-blaadje geeft tips over duurzaamheid ik veeg er de kliekjes in  achter de moestuin klinkt de composthoop in hetzelfde tempo als mijn vertraagde ouders die elke keer dat ik hen zie iets zijn gekrompen  zodra ze slapen kras ik hun uiteinden in het ledikant groente- fruit- tuin- afval dat we over de asperges scheppen compost van jaren geleden zakt weg en het bed moet binnenkort ook naar beneden  mijn moeder strooit kattenbrokjes voor een egel van vroeger zodra ze slaapt hark ik onze herinneringen bijeen mijn schaaltjes honing voor kabouters de briefjes die mijn vader achterliet onder de boom.
En ik kijk naar mijzelf. Voel mijn benen zich verdunnen en draaien onmiddellijk volgen mijn armen het groeien van hoefjes ik stap uit mijn jurk en mijn hemd inmiddels te groot en voel mijn vacht in de wind mijn oren richten zich zetten uit en ik luister naar het kletteren van borden ver in de keuken het waaien van gras ik hoef inmiddels niets meer. Zo als hert heb ik dorst niets dan dorst en
Wat ons redt en verslindt is dat we geloven we houden zielsveel van de overzichtelijkheid  van onze angsten en verlangens, ik hang mijn armen overtuigend verdwaald om je schouders  we houden elkaar stevig vast, ik beloof je in en uit te blijven ademen, en je zolang  ik adem niet te vergeten, je niet verdwaald te laten raken, kijk om je heen en kijk goed  naar mij, het is wat geloven, het is wat ik als je sliep of naast me liep steeds zeggen  ik heb honger en heimwee, we liggen vanavond
Ik heb u nooit gezien, ik ken u niet,  Uwe ogen noch de ovaal van uw gelaat;  Maar nu gij raaklings langs mijn leven gaat  Wekt gij, waarom?, een onvermoed verdriet.   Zij die 'k met de uitverkoren namen noem  Stond naast u, toen een doodvermoeide vrouw,  En uit de plooien van haar kleed van rouw  Hing haar hand neer als een verlepte bloem.   Hoe bang, hoe hopeloos is dit gebaar:  Zij vreest zichzelf verlaten en vervloekt.  Maar gij gaat verder, god weet wat ge zoekt.  Zó zwijgend scheiden vreemden van elkaar.   Dit was het bitter einde van een waan. 
Liefde, ja er zit altijd een lichaam aan vast en dat maakt het en maakt het, maakt het  soms lastig. Maar het geeft niet, we zijn al zo lang samen dat we ons in elkaar hebben opgeslagen, niet meer zoek niet weg kunnen raken.  Natuurlijk, voorbodes kruipen onder de huid, dansen mee als je danst, rennen mee als je rent, hangen  ook op de bank, zitten daar en later gaat Haper aan de haal met je dromen, teistert een winter de oude rivier die wil stromen. Maar het  geeft niet en de sfinx die ons het raadsel opgeeft wie van wie het meest is niks
Mensen die je kent, mensen die je best had kunnen kennen. Een mevrouw die op een schoolplein stond om haar kinderen weg te brengen, op te halen, net als jij daar wachtte, soms met iemand sprak maar meestal in gedachten - een gezicht dat je als je het ergens anders tegenkwam in verwarring bracht.  Zoals je winkeliers alleen maar in hun winkel snapt. Daarbuiten klopt iets niet.  Een gezicht dat jaren later zomaar ergens op een fietspad fietst, je was het jaren kwijt, je weet het weer,
Keer deze tempel de rug niet toe hier strijken talrijke goden neer van ademende waarheden is deze tempel vergeven hier bespreekt het brein het brein bezingt wonder wonder en tegenwonder hier wordt de beul bestudeerd en de bij er staan heelallen op de planken droefenis stelpende alfabetten de letters der ketters vliegen klapwiekend op de rede beent over het water hier kwijnt de kwelgeest weg autocraat wordt onttroond kind gekroond (schedels in de regen schedels in de zon) hier wordt betekend benevens beneveld kan men hier sterven leren en leven? hier stokt het hanige heilige woord het eindvonnis wordt versnipperd hier
De deur opent en er is geen as op zijn pyjama, nergens is het wit vervoosd met verf of koffievlekken. Op zijn teennagels glimmen maantjes, duur melkglas met vuur geboend; woede is vlijt geworden, toewijding. Hij draagt een koffer voor zijn buik het hengsel vast met beide handen. Ragfijne lijntjes en zoveel; moedeloos gooit de waarzegster de hoofddoek in de ring, vergeet haar accent. Je streelt de gebarsten vingers, voelt als je denkt, loslaten is mogelijk het beste - hoe de liftdeuren je aanstoten, het zuchten overgaat in hoesten.
Opnieuw laten we de weg bepalen door vreeskwezels en aartsverraders Het zijn de zotte botte bijltjesdagen waarvoor wij de straat opgaan om ons uit te leven in hoe stadgenoten onder onze neuzen doodgaan Als wij er aar voor mogen betalen  Terreur door onze voorouders bedreven die iets schoons iets smerigs maakten, onderdanig zich an hol vertoon vergaapten, bleek, verkeerd begrepen door hunnazaten die de geur van het succes niet konden verdragen, bij heel wat tijdgenoten op het lijf geschreven  De hemel die nu heerste had meer weg van een groothandel in grofstoffelijkheden; het afgetrapte slagveld, ooit vol leven, lag verlaten ten faveure van de nieuwe vrede. Maar Europa's grondslagen waren nog niet helemaal verdwenen  Voor het wrekertje in onze genen, altijd doende om het leven naar onszelf toe af te ronden, is vrede het weizoen om wraak te nemen Nieuwe slachtoffers zijn al gevonden
Er is slaap in overvloed, tot in de benauwdste ogenblikken toe, maar niet genoeg voor iedereen  een enkeling blijft wakker, ziet de hemel rood worden, elke ochtend opnieuw  hij wacht tot er honger komt en er komt honger, dor en stoffig en van heel ver weg, maar niet genoeg voor iedereen  hij is de eerste nu, hij begint haastig te lijden, grijpt zijn pen en beschrijft zijn honger met genadeloze onbeholpenheid  de zon komt op en tussen potvissen roggebrood hemelsblauw slapen de laatsten,
Voor een blinde jongen   Een lichaam dat op warmte wacht,  de zuiverheid van wenkbrauwbogen,  de lijnen van een mond, die lacht,  de wimpers boven meisjesogen,  je zult het zien, zo goed als ieder ander,  Sander.   De lieve lijnen van haar keel,  de witte parels van haar tanden,  je zult het zien in je gestreel  van je twee fijnbesnaarde handen,  je zult het zien, zo goed als ieder ander,  Sander.   Je voelt een haarlok, aait een oor,  en je tien vingers wachten even  en lopen dan brutaalweg door  tot de twee borsten die daar leven.  Je zult ze zien, intens als ieder ander,  Sander.   En als je wat verdwaald mocht wezen  en niet meer weet waar je moet gaan,  dan moet je 't brailleschrift maar lezen  rondom de tepels die daar staan.  Jij kent dat eigenlijk veel beter dan een ander,  Sander.   Met je twee handen en je mond  krijg je een antwoord op je dromen,  tot je die kleine driehoek vond,
Als een hond de goten leren kennen       en de stem van het riool verstaan.       Schurftig in de scheemring om te gaan       en zich aan geen huis en hof gewennen.  Nooit meer heer of meester te erkennen;       met de mégocien te gronde gaan:       ál wat kiemt, het kiemt van onderaan,       aan de bloei zal men het zaad herkennen.        Zoek mij nimmer in de trotse wijken       van Boulogne en les Elysées,        waar zij geeuwende de dag bekijken       en eerst leven tijdens het diner:        liever zal ik als een hond bezwijken       in de simple Rue de l'Echaudé.
Ik ben niet gemaakt om 's avonds de trap op te gaan Naar het smalste bed van de wereld. Ik krijg het aan niemand verkocht.  Ik ben niet gemaakt om 's nachts het licht uit te doen En mijn ogen te sluiten alleen. Kon iemand dat maar in mijn plaats.  Ik ben niet gemaakt om wakker te worden 's ochtends Met een opgeschoonde kop. Ik doe alles verkeerd in mijn slaap.  Ik ben niet gemaakt om het huis uit te gaan, Om boven de hondenweide de blaffende zee te zien Van licht waaraan geen touw valt vast te knopen.  Ik ben niet gemaakt om in het vergezicht Van een kantoorlandschap te zitten zweten Onder de zon van een baas. Voor bredere bedden heeft hij geen geld. 
Ze hebben de muur bezet, de zolder gegijzeld, het dak vermoord en het raam dichtgetimmerd. Ze dwongen het balkon zijn planten op de stoep te gooien en zelfmoord te plegen. Ze begroeven de kelder, ze bevalen de schuur haar rommel achter te laten en te verdwijnen en ik leef nog. Ik kook voor mijn vrienden, koop beltegoed voor mijn woorden en het belangrijkste: ik kan nog slapen, minstens zes uur per nacht en soms zelfs
En op die middag lieten zij de wereld achter. Langs de weg spinifex, dieren met namen die op bloemen leken. De zon was iemand die hen tegemoet reed, pas bij schemer werd hun willen minder, de weg sloop uit de spiegel, een voorgoed voorbij gevoel.  Nu zouden zij een slaapplaats vinden, hun naakte lichaam in een ruimte oprichten zonder houvast. Alles zelfbedacht, eenzaam als het begin van iets, gesprek in een nog niet bestaande taal.  Een kamer vullen met aanwezigheid, gebaren stemmen, vragen. Alsof je voor het eerst een engel ziet en weet dat die niet bestaat, zijn vleugels gerafeld vol stof en vol schimmel, met veren te oud voor een vlucht.  Zo ongeveer was het toen de avond viel, de engel kamde zijn haren, schikte zijn vleugels die hij niet uit kon doen, en sliep in het enige bed.  ------------------------------ uit: 'Licht overal', 2012.
Nevel gumt alles boven de grasvlakte uit en stilte trekt op als slaap. Geruisloosheid  zoals thuis, daar zijn bleke dames. Ze dragen dolle kervel in hun haren, ze kolken beneden je stuur.  Flarden komen op  als een steigerend ros. In de verte zie je dat boven in de mist een luikje opengaat. Een mensje eruit staart. Het nog even zwaait.
Ze vraagt: waarom is dit een muur? Omdat hij overeind staat. Plat. Van baksteen. Waarom van steen? Anders val je erdoorheen. Een muur moet staan. Zonder te beven. Waarom staat hij? Omdat wij niet met de buurman. Waarom niet? Omdat hij met zijn geweer een kat neerknalt. Waarom? Omdat hij zich verveelt, niemand anders heeft om op te schieten. Of om van te houden.  Dus, zegt zij, als die muur geen muur was, was de kat nog in leven, de wind iets om van  te beven, een geweer niet om mee te schieten, maar om te aaien als je geen kat hebt en ook niemand anders. Als de muur geen muur was,
Jossie lief Jossie. Klein Jossie. Goed Jossie.  Goed lijf Jossie. Goed zicht. Goed ziel, denk.  Weet niet goed ziel Jossie. Ken niet goed ziel Jossie.  Ziel Jossie. Goed Jossie ís goed ziel Jossie misschien.  Weet niet goed ziel Jossie. Ken niet.  Oud Jossie. Weet niet oud Jossie. Ken niet oud Jossie.  Ken niet oud ziel Jossie.  Oud ziel Jossie. Jong ziel Jossie. Eén ziel Jossie.  Of ziel ánders wordt Jossie? Ziel wórdt Jossie?  Ik ziel ik. Ik ziel jong ziel Jossie.  Ik ziel ik? Ik ziel jong ziel. Ik ziel oud ziel.  Ik ziel weet niet oud ziel ik.  Ik ziel oud ziel weet niet oud ziel Jossie.  Weet niet ik ziel Jossie.  Ik ziel jong ziel. Ik ziel niet gek ziel.  Ik ziel soms ziel gek ziel. Grap ziel.  Weet niet grap ziel. Weet niet soms ziel. 
De ratten rebelleren niet.  Wat geeft een rat om regenbogen?  Wat geeft een rat om kinderogen?  Wat geeft een rat om buttonholes? 
Waarom was de herfst droog, mediterraan en dat na zo'n moessonzware zomer.  Eergisteravond, na drie keer een volle maan ononderbroken continentaal, was de wind  opeens gedraaid in zijn normale richting; de adem van de zee stoof over het land  en ik snoof het zout dat ik gemist had en de geur van vuur in hout. Eindelijk tijd voor westerstormen  brekende takken, krakende bomen, dwarrelsneeuw van blad. Het regent nu, wolken  van neerslaand water worden door het bos geslagen. Ook op de binnenvaart is er  herademing. Rivieren kunnen weer stijgen boten varen, ladingen verder gedragen.
Aarde, hier komt een eenzaam lichaam aan waarin een koninklijke zon is opgegaan. Achter de ogen scheen een zomermaand, het middenrif liep vol zacht avondlicht en bij de hartstreek rees een tovermaan.  De handen voelden water, streelden dieren, de voeten kusten stranden, kusten steen. Inzicht, er sloop een vreemd inzicht in het hoofd, de tong werd scherp, er huisden vuisten in de vingers, de hand bevocht brood, geld, liefde, licht.  Je kunt er heel wat boeken over lezen. Je kunt er zelf een schrijven. Aarde, wees niet streng voor deze man die honderd sleutels had, nu zonder reiskompas een pad aftast en hier zijn eerste nacht doorbrengt.
Zelfs wie de voorzichtigheid zelf is wordt tevoorschijn gelokt: 'Een beetje vertrouwen, honingbeer! We willen je slechts enkel helpen; weet je ik schenk je een kind! Een troonopvolger. Jij moogt zorgen.' In overmoed heb ik met laten zien.  Ik lig in de greppel om mijn domheid te lachen, het lukt me niet overeind te komen. De voorbijgangers blijven, als ze tijd hebben, grinnikend staan; zij prikken met stokken in mijn flank. 'Spannend lange nagels heb jij!'  Alles wat ademtrapt waterhaalt.
je voelde het zweet op je wenkbrauwen rusten, je keek waar je liep en het leek alsof de aarde terugkeek, de stenen de bladeren van vorig jaar wenkten je eerst en weken dan weer, ze maakten je dronken, je struikelde maar je bleef overeind, je leefde gewaarschuwd en je gedachten zweefden niet langer maar ze bezonken  tegen een veld violetblauwe bloemen ze roken naar fresia's, of nee seringen ze roken naar vroeger, je jeugd, je verlangen, je kende de weg niet noch de bestemming
De honderd steden met poorten 's nachts op slot. In de grachten, tollend van vuil, roeit de bacil van cholera asiatica aan. Venen tussen de steden dof overstromend. Droge gronden hoeden jager en  herder. Aan de oostgrens rondom de dorpen weiden; akkers met meekrap, vlas, hop, hennep. Laagveen daalde in 't water af. Soms, in de mistflarden, bij vuurvliegjes, dwaallichten, zweeft als uit een bijt  gehakt, ivoor, het oudste beeldje aan van een eerst gezicht, haar hals omlijst door geplooid doek boven de laatste wolf en bever. Haar neus ruikt de geur  van het onland, pinksterbloem en zuring. Drijfnat, hard en onherbergzaam zijn duister toevluchtsoord grijze dorpen; koud volkje zit bij houtrook en vuur.  ---------------------------------------- uit: 'Laaglandse hymnen II', 2002.
Ik heb nog nooit op ski’s gestaan,  ik heb nog nooit tien mille bezeten,  ik heb nog nooit konijn gegeten  ik heb nog nooit mahjong gedaan.  Ik heb geen theekist-bas bespeeld,  ik heb nog nimmer Vlaams gesproken,  ik heb geen rijstwijn ooit geroken,  ik heb geen kropje slaegels geteeld.  Als ik die dingen zo eens tel,  heb ik meer niet gedaan dan wel,  ofschoon geboren lang geleden.  Dus wat mij des te sterker heugt,  is dit: ik heb eens in mijn jeugd  aan ’t strand een ezeltje bereden.
De geest zit niet in het lichaam niet in het brein niet in de neuronen niet in de moleculen of atomen de geest is buiten waar buiten? daar buiten!  ons lichaam is een ontvanger van bewustzijn van daarbuiten  als ons lichaam kapot gaat sterft ontvangt het niet meer  andere lichamen ontvangen nog wel alle op hun eigen manier als eekhoorn eik paddestoel of zeeanemoon alle op hun eigen  ingewikkelde of primitieve manier  als al die zeeanemonen paddestoelen eiken en eekhoorns mensen verdwenen zijn is er nog
Mijn onderdelen vallen uit elkaar.  Geen nood, atomen maken om het even waar hun vreugdedans. Mijn eiwit valt uiteen tot hergebruik. Een bacterie stribbelt nogal tegen maar vindt geheid een nieuw tehuis.  Ja, er is veel eeuwigheid in mij.  Maar zeg eens, waarheen gaat de pijn waar stapelt zich het hartzeer op waar moet je voor mijn liefdes zijn en waar blijft het lied in mijn mond, is er een pakhuis voor dakloos geluk? 
ik behoor toe aan dit land het heeft mij gemaakt  ik heb geen ander land  dan dit land  mateloos is mijn liefde voor het land gecompliceerd gehard en onomwonden  ik geloof niet in wonderen maar de vreedzame bevrijding van mijn land  was een wonder - onverhoeds en lichthoofdig blijft het me bij die weergaloosheid blijft me bij  ik weet dat het land nu in protest is ontbrand eenmalig is vervaardigd uit hoop - dat blijft me bij  zelfs als alles ineenschrompelt tekortschiet in duigen valt sneuvelt een karikatuur wordt - als  zand glipt het ogenblik dat ons pendant van wraak eenmaal gegund is tussen onze vingers weg  ik behoor toe aan het land het heeft mij gemaakt  ik heb geen ander land dan dit land  prikkelbaar beledigd vergooien we elkaar en vergieten straffeloos elkaars leven  we wilden een toevluchtsoord scheppen voor de armen de gewonen de helden de lieflijken de getalenteerden de verminksten  maar onze begraafplaatsen blubberen van de veronachtzaamde geïnfecteerden de vermoorden de verkrachten de diepbedroefden  ik weet dat mijn land eenmalig is vervaardigd uit hoop - dat blijft me bij  terwijl we luisteren naar de opgeblazen geluiden van onze leiders - gortdroog van leegte  mateloos is mijn liefde voor het land gecompliceerd gehard en onomwonden  (..)
Ze klimmen aan de uitgestoken hand de kant op, kijken langs je heen; op weg weer, als zij waren toen ze in dit nat abuis verzeilden. Dank- bare schimmen die zich sluiten als het water zelf.  Soms brengt de dreg sereen en willoos materiaal in vreemd geplooide stof. De dood als regisseur van stilstaand beeld drapeert het water dat vibreert boven die onbekend werd in elk element.  Dan nog: die schopt en spuugt en slaat en diep gekrenkt zijn redding tegengaat. Die onvermoeibaar stinkend water door de kamer waaiert: nee, niet zo, niet met zo'n pijn wil hij gered zijn, nee.  Langs muren van vuur gaan wij op huis aan.
Wat is er in de lichtheid van mijn leven overdag dat het betaald moet worden met de zwaarte van de nacht?  Dat uit het hijgen van mijn borst, uit dat moeras, uit van mijn dromen de benarde damp de kracht  getrokken moet  voor lachen? Leef ik mijn tijd te snel, waardoor de donkere materie van de aarde zelf als zij haar kans krijgt, mij terneer drukt en haar tol eist?
Als iedereen de dingen zag als ik, de nacht, de dag, de zon die ze met steken groot als halzen van flamingo's aan elkaar naait, zou ik geen gedichten schrijven. Niemand zou ze lezen. Iedereen keek naar de dingen.
Vreemd pizzicato van verre gitaren,  Hoorden we buiten reeds de vogels zingen -  De zon kwam door de kieren van de zware  Gordijnen in de stille kamer dringen.  Maar ons gezicht en alle dingen hingen  Nog in 't vermoeide licht der kandelaren -  En tussen ons, als grote spoken, gingen  Waanzin van woorden, wanhoop van gebaren.  Dit was het einde van de laatste nacht.  De zon viel strak door 't raam. Tegen het glas  Leunde ik mijn voorhoofd - jij, achter mij, rilde -  Wat tussen ons bestond, werd omgebracht.  Laten we niet meer denken aan wat was.  God heeft met ons gedaan wat hij doen wilde.
Soms, in een etalage, komt gij voor,  tussen geslachtgenoten opgesteld.  beskleed met nieuwe kleren en vermeldt  het kaartje op uw borst de prijs waarvoor.   Dan weet ik weer hoeveel ik u behoor.  Het enige wat in mijn leven geldt  wordt binnen op de toonbank neergeteld.  Wij gaan er samen voor een uur vandoor.   ’s Avonds na zessen is de winkelruit  van binnen manshoog met een doek bespannen.  Gij komt er met uw ogen bovenuit.  Vale personen maken zich gereed  de boze geesen bij u uit te bannen,  opdat geen pop zich met een man vergeet. 
Wee het veel te smalle bospad, het stramme struikgewas, wee de gaten in de bodem.  De jaren zijn in de boeien geslagen, langs de straten slapen de vochtige lichamen, stapels op een hoop verzameld.  Hier heeft iets plaatsgevonden dat op de vage waarheid lijkt.
Aan wie ik ook maar dacht vandaag was dood, terwijl de landerijen en de steden gestaag langs het beslagen treinraam gleden en het om beurten miezerde en goot.  Al menig lief is langer overleden dan dat ze mij verdriet of vreugde bood. Ik reis alleen en mis mijn reisgenoot, met wie ik elke windstreek heb doorsneden.  Zo'n dag. Ik deed het niet met opzet, maar ik zag zelfs het gezicht van vaag bekenden, wier naam mij bij hun leven reeds ontschoot.  Ik zag mijn vader in elk handgebaar. Het regende. Waar ik mij keerde of wendde,
Voor Anneke  Ze zien ons aankomen over de pier. Twee verrukte eenden door de zon beschenen lekker kwaken hier. Verder duiken en tegendraads de wind in.  Dan: wolvenschrik! Wolvenschrik!  Wel iedereen is een dier.
Vluchtelingen worden bij voorkeur vertoond voor het prikkeldraad van een land in Europa dat zijn grens gesloten houdt  vluchteling het is zo'n veilig woord je vergeet bijna dat het een mens is eens vol van het licht van zijn toekomst verknald door het streven van een machtsbeluste dictator  mensen knippen gaten in prikkeldraad zwaarbewapenden houden hen tegen onmenselijkheid viert triomf
Een bergbeek in Noorwegen, eind jaren zeventig, een verrekijker voor vogels en buren, maar opeens was daar mijn vader poedelend.  Zijn naaktheid nieuw, zo ook zijn  plezier, onbewust van spionage genoot hij van zon en water, een moment geen chauffeur of kostwinner zijn.  Ik schrok van mijn schrik, van mijn ogen niet af kunnen houden, de kijker uit schaamte als een geweer in de aanslag  Nu hij in zijn beste pak verteert, gluur ik dagelijks naar prooien die poedelen. Niemand die mij ziet. Zij genieten zichzelf.
Demon, engel, vakman, underdog,  was al uw vredestichten dan bedrog?  Heeft wie zijn bede zag verhoord  de machtiging weer snel verstoord?  Was soms het klokhuis van het woord  medeplichtig aan zijn eigen moord?  De danser op het slappe koord 
Wanneer ik loop danst in mijn vlees  de dode boom van mijn skelet.  Wie schiep naar zijn bizarre wet  mij deze dood in eigen vlees?   Hef ik het hoofd, zingt scherp gewet,  zingt wars van dood en wars van vrees  het drieste lied van bloed en vlees  en parelt over dood en wet    en zingt van deze dode boom  met blinde keel de kleine vreugd    van droombeest aan de oeverzoom,  van duiker in de waterdeugd 
Voor mijn vader  Zo dichtbij voel je de doden en hoewel ze weg zijn verstopt achter een bocht aan de andere kant van het hoofd ze zijn er nog  Je hebt op je eentje tweehonderd miljoen maal geademd genoeg lucht verzameld om een zeilschip vijfmaal om de wereld te blazen  Zo dichtbij voel je zijn adem nu leeggerookte longen en hoewel hij weg is lopend door een gang van tong tot strot hij is er nog.
Wat er van je overbleef,  juist nu wat zo nadrukkelijk uit was op groei, deel van schedel met gewei, zo jongensachtig  uitdraagt:  'Waar is de rest gebleven? (Ik ben niet stout, ik wil spelen!),  juist alles waaraan je zoveel plezier beleefde -   de ogen wendbaar, het neusje spits, de pootjes  gek op gras, rug, om voldaan op uit te rusten, de buik droeg je altijd zacht met je mee -, alles wat nu tekent je verdwenen gezicht?  - Te veel.
Je kijkt in het voorbijgaan in de spiegel naar een paar dat steeds je blik ontwijkt. Zij heet je ogen groen gemaakt, je kreeg zijn mond die nooit je wang heeft aangeraakt.  Ook als je bang weer doorloopt hoor je mat als achter glas een man zijn ladders zingen, hoog. En hoger. Tot zijn kopstem knapt in het voorbijgaan om zich op te dringen.  Zo schuw en schril ben jij die twee dat pijn in het geheim je roepnaam is, alleen de spiegel weet hoe jij stilzwijgend heet. Hij neemt een paar de maat en krijgt je klein.
Beschouw hem als je gast, verzorg hem als was je hemzelf. Je kamt toch 's morgens nauwgezet je haar en scheert je zorgvuldig?  Hij woont al lang bij je in, in alle kamers nog wel. Vult hoeken, gaten en kasten, laatjes en plinten zelfs.  Als ik je ook nog eens een keer een goede raad mag geven: trek met hem op, leef met hem mee.  Begint hij je te pesten (bril, kaal, reuma, tiaatje), laat hem zijn gang maar gaan, bind vooral de strijd niet aan.  Krijgt hij genoeg van je, heb je dat ook weer gehad.
Als je zo'n klein wit steentje was van nu dat in een grote wei werd neergezet bij al die andere stenen, rijen lang, dan had je ons, maar niet jezelf gered.  Als je zo'n bange jongen was van toen die in het gelid moet staan met vlees en bloed dat je thuis achterliet, en in een heg voorovervalt, waar je dan hangen moet,  je gezicht vol in de doorns, terwijl je sterft, dan moeten wij toch even blijven staan  en vragen wie wij zijn, toen, nu, hier, daar.  Daar regent het. Je schuilt. Ik kam mijn haar. Zon op je steen. Zij wandelt door de laan. Het waait. De wereld heeft zich rood geverfd.  (memorial day op de Amerikaanse begraafplaats Margraten)
daarnaast mol ik ook nog haar stikdonkere baarmoeder,  moedertje, ik moet me toch ergens verbergen  achterhaal me niet met 'n katheter -  zal ik me slapend houden,  jonas wil wel zingen zachte hits desnoods en en  en even zachte kasjmierharen krijgen 'n opgerold schootkatje  fijn dat je kasplantje likt en laat groeien,  nee nee  nee, en er keihard in rondcrossen,  wat overvliegt bekogelen zodat het uiteenspat  in pikzwarte veren die ik opplak, en zo ik me vertoon. 
Een vrouw van Duitse afkomst  die in Friesland schreeuwen heeft geleerd,  is tegen het begraven met het oog op schijndood.  Zij wil mij een boek in drie delen lenen  waarin staat hoe alles ontstaan is.  In verre droom verschijnt mij snachts  de Glorievolle Maagd,  die ik beloof ter bedevaart te gaan naar Lourdes.  Een datum heb ik niet genoemd,  zodat ik niet aan tijd gebonden ben.
De replay value van het leven is gelukkig laag. Almaar ploegen om de volgende dag het land onaangedaan te vinden, dat zou niet leuk zijn. Het is de bedoeling dat we zaaien, zaaien.  Oogsten. Zelfs mislukt is de oogst een verhaal, en eetbaar. Vertel! Vuur brandt in de haard. Laag de rook. Schaar ons rond de zware tafel. 'Mij overkwam.' 'Geen nood het is normaal.'  De toekomst! Vlucht! Mij hij komt, en komt met vuur en vlagvertoon. Een hemel vol drakenruiters, woedende goden, storm, een leger. De loopgraaf lijkt ineens ondiep.  Dus zo is het. Morgen is alles anders, natuurlijk. Kijk: er waren gevoelens in het spel, en ambities, en drempels. ooit zul je het begrijpen. De foto's zijn mooier dan ik dacht.
Ze wiegden zich, zwierven door tuinen die ik niet meer ken. Gebakerd slapen, de vleugels gevouwen in een lied. Nachtzwarte aarde.  Er vielen er veel die zomer. Uit schaduwbomen vielen ze, van manen waar het ijsde. Het kind een pop van nog geen meter hoog. En zo veel  gele snavels, zo veel stilte viel die middag op het pad. Zou een vleugel bewegen met balsem van water? Een kleine dood klopt in het kind, het is gemaakt  om te bewaken. Dit uur. Die tuin een kom. De doodgevlogen vogels in hun doosjes.
Wat ik in de hotelkamer vond was al van anderen geweest was van herinneringen doortrokken. Kanttekeningen die ook mij aangingen routes die, wat iedereen weet, naar verkeerde plaatsen voeren. Oude wandelpaden, niet de wegen die we willen vinden. In een gang uiteengezongen onbegrip.  Ik had het kunnen zijn die daar zingt vol weemoed en herkenning omdat waar ik nog niet geweest ben me nu al beklemt.  Radiostilte, plein busstation ik heb het meeste weggefloten maar er klinken droge knallen in de verte en een hond dringt binnen gaat tegen de ruit staan klaar voor een nachtelijk vonnis.
Ze houdt het dienblad als rand van een kwijnende wereld vast en stapt langzaam in het licht waar zij met donkervloeiende contouren blijft staan  en thee schenkt. Haar lichaam verstilt om het te stromen. Ik kijk. Zij kijkt me aan. Recht in een oog dat zich onmiddellijk terugtrekt. Schaduwen  vluchten over het huis dat mij kan onthouden. Boomtoppen wenken in een weifelend woud waarboven wolken razen. Er is kalmte  die toeneemt terwijl het donker wordt en koud. Ik zwaai als een verlatende moeder. Zij zwaait nog harder.
vraag ik mijzelf liefste wat doen we vandaag als de gordijnen opengaan  klinkt er muziek van verpozingsaard dat ik van pure denkkracht braken wou de weg naar mijn bedluchtgemoed  slaap ik in als het meisje uit het sprookje met de beren slaap ik in jouw niet schone bed dat hevig naar jou ruikt wat gek is want zo goed ken ik je niet  maar we snijden met hetzelfde mes zo goed.
Ik zit voor het raam en zie hoe de tuin niet is veranderd voor haar ben ik niet weggeweest  de tuin kijkt mij recht in mijn gezicht het is vreemd te bedenken dat zij mij niet kent, zich mij niet herinnert  na al die tijd dat ik hier niet was ik de tuin was vergeten, zij voor mij niet bestond, is zij nog helemaal als toen 
Was er een tijd dat ik hier boven stond, mijn mond vol Proust en Bloem, mij hoor je niet, niet meer. Wat heeft het nog voor zin om in een taal te denken die geen tanden heeft? Ik sta alleen. Mijn woorden zijn naar god.  Dus slof ik door de leeszaal van de straat en blader maar wat door de Burger King, gewoon, omdat ik leef, omdat ik hopeloos eenvoudig eet en straks vanzelf vertrek. - Als deze wanhoop ons Walhalla is,  als hier het echte leven staat te lezen, mij best, ik zag genoeg. In dit verhaal betaal je met jezelf, niet eens bedroefd, eerder verbaasd dat alles wat zo laag
Het tragische aan ruimtereizen is dat je nergens komt; een baan om de aarde, een vlag op de maan. Aan bestemmingen geen gebrek,  het is alleen zo groot en leeg dat groot en leeg de woorden niet meer  zijn. Je reist te traag, je leeft te kort, je bent van stof en niet van licht.  Toch zit ze naast me op de bank, ze zoekt een man van buiten met een auto of een brommer, iedereen hierbinnen is gek.  Ze was op weg, er waren stemmen, vals en echt, de stad en andere drugs, ze stak het huis in brand omdat ze honger had. Ze werd gebruikt  als testpiloot. Het contact met de basis is verloren, ze reist verder door behandelkamers, heerlijk nieuwe werelden, haldol, fluanxol,clozapine.
Het zal nog jaren duren voor straten, pleinen, boulevards weer geplaveid zijn.  En wij, in licht katoen en zijden kleren, weet je nog zeg ik steeds vergeefs weet je nog?  Flirtend flanerend glanzend bloot onder licht wapperende kimono's gebloemd camparirood?
Oma's metafysiek: nooit komt daar eens een barstje in. Zij drinkt white spirit uit een soepterrine, slurpt cyaankali met een rietje of propt zich tussendoor met ijzervijlsel vol. Waarna één boer, en opgelost!  Zij zingt ook zelf de lof van heel haar lijf. Zij hinkt met stoere kuiten door het dorp, bezit de elegantste kromme neus, het sterkste kunstgebit. En wie heeft een zo virtuoze wandelkruk als zij?  Eenieder met een beetje mensenkennis beweert dat ik haar idealiseer. Dat zij bijvoorbeeld amper weet of het vandaag of gisteren of morgen is. En dat zij kaarsen brandt voor een of andere louche Heer. 
De stilte voor de storm, vlak voor de omslag, waar de veerkracht is afgenomen, waar je snakt naar verandering, nu of nooit.  Keer mij om, woel mijn grond los met je kouter aan de voorkant van je ploegboom, snij met je schaar de zode van onderen los en keer met gebogen ijzeren ritser mijn zode.  Laat mij vruchtbaar zijn, muze zodat mijn woorden kunnen bloeien op de akker van het klaar liggend blad.
Een klinkende woning openstoten een huid van taal blootstellen aan weer en wind. 
Weer is het vrede, roept men wild om wijn,  heet, opgelucht na al het leed en bloeden.  Zij zegt: er zal nu nooit meer oorlog zijn… en ik, afzijds van het rumoer en moede:  oorlogen, liefste, zullen blijven woeden  eeuwen nadat van Boston of Berlijn,  van stalen helmen en van hoge hoeden  de laatste resten niet meer vindbaar zijn.  What’s in a name? Onder de lichtste lucht  zullen wij, bloedig of onbloedig, vechten  om brood, om liefde, om vermeende rechten. 
1 Aan een touw Als een dode haas Ging vader hangen. Om wat te rijpen, had moeder gezegd.  De vrouw die moeder troostte Wilde dat ik salie brandde. Daarmee werd ons huis ontsmet.  Ikzelf wilde dat vader kwam Om te spelen met de trein Het rijpen duurde me te lang.  2.  Die donderdag erop Trokken ganzen over een veld Grijze vogels in een roze lucht.  Een man strooide er met as. En zei luid vaders naam. Ik snapte niet waar hij bleef.  3. Weken later speelde moeder Een blij gezicht. En ik speelde machinist.  In mijn hoofd floot vader Zijn vertreksein. Ik had hem zo gemist. 
Soms word ik wakker, bang dat ik echt besta. Angstig tast ik de muren af, het bed, mijn nek en zoek mijn gezicht, maar ik kan het niet vinden.  Trillend sta ik op. Ik doe het licht aan, trek mijn onrust aan en loop alleen op de sneeuw die mijn hart bedekt.  Alles buiten is nog steeds zoals het ooit gestapeld is. Maar de wereld die mij koesterde, tot ik ze geworden ben, is verdwenen.
In halfslaap deinde een zee mijn kamer binnen (de vierde wand ontbrak) in iedere golf hield zich een mens verborgen, die pas in de branding zijn hand opstak. Red mij!  Ik wist precies wie het waren, hun namen gladgeslepen door het vergeten (elk verdriet droogt zijn eigen tranen); jaren hadden zij in het gelid van hun leven gelopen tot zij hier aanspoelden, zich uitliepen en het tij hen terugriep.  Het ontwaken in een al oplossende droom waarin sprake was van een vergeefse reddingsactie een lange tocht door de woestijn en een zee die op het punt stond open te breken.  Het kale licht van een dag vol gemis. Later worden de koffers teruggevonden in een verlaten schuur. Iemand die lopend tussen de rondslingerende bagage namen noteert voorgoed verdwenen bestemmingen probeert terug te lezen.
Ik lig in haar bed en zij die net de douche uit stapt. Zoals zij loopt, zoals zij naakt het huis door loopt, zo zullen vanaf nu de dagen lopen.  Ze neuriet en ik zit verhevigd in haar bed. Oneindig wakker is ze, warm en trots en zacht en mooi, zo mooi, ik krijg het niet gezegd.  Het is een liefde die. Het is een wonder dat. En alles wat ik van een lichaam heb verlangd staat voor mijn ogen naakt te zijn,  naakt en van mij. De kamer hijgt nog, geil en stroef. Haar mond, gemaakt voor lippen en genot, haar mond, haar stoere, hoogverheven mond staat goed.
De nacht zaait uit en je beweegt langs oneven niemandsland  alsof je hebt leren lopen tijdens een aardverschuiving.  In de periferie wordt gefluisterd over de initialen van het donker zijn vingerafdruk op je lijf.  Je maant jezelf tot overgave. Je bent een schepsel dat zich ontlaadt.  Ooit zal iemand je val breken niet aarzelen, de hand heffen.
Zij zaten samen voor een gouden glas, vroeg in de ochtend, aan een koel terras.  Zij dronken niet; tenzij elkanders ogen, met blikken die — zo bitter jong — niet logen,  en spraken niet: de taal der liefde was hun vreemd of geen van beiden boeken las.
Langs de wegkant de sporen van je banden, het verhaal afgesloten, de fotograaf wil plaatjes als beloning voor de dag, zijn licht spiegelt in de ruiten, draaft maar door, je komt het tegen in de plassen op het hek,  de dood te lezen in de trekken op je gezicht. Morgen vers in de krant:hoe Jackson Pollock de nacht doorsneed, dat hij heeft geleefd toen  hij kleuren niet te stelpen ons in de ogen wreef en schoof met vlakken - schouwspel telken kere zoals hij holtes vulde met spetters licht, onbesuisd tuurde door witte wolken heen -  en dan zo'n regen.
Het woord was water geworden een woest kolkende zee zocht de diepten van de polders vulde de putten en wellen en trassen in de slapende huizen en hoeven steeg in de dorpen en gehuchten drong in de stallen waar het vrezende vee aan halsters en touwen rukte muren stortten in, zolders en balken raakten los van hun ankers, dreven met mannen, vrouwen en kinderen als wankele platbodems naar grijpbare strohalmen en takken die als bedrieglijk reddende handen omhoogstaken uit de ontzaglijk ziedende vloed die de aarde overspoelde.
Ik droomde over een man die een nachtmerrie kreeg in een concentratiekamp. Hij ontwaakte,  stond op en ging naar buiten; er brandde licht in nog maar één barak hij klopte  op de deur, opende die. Onder een lamp zaten kaartende bewakers tegen wie hij zei: ik ben zo bang.  's Ochtends probeerde ik me voor te stellen hoe ze keken. Ik kwam er niet uit en las verder in de biografie over Charles Manson  aan wie een bewaker ooit vroeg: wil je ontsnappen? Ontsnappen? antwoordde Manson, ontsnappen? Uit wat dan?
Vandaag twee potvissen  naar zee gestuurd toch beantwoordt niets de echte vragen  was het heimwee of straf raken dieren verdwaald waarom leren we water trappelen  SOS Dolfijn signaleert potvisfuiken de Noordzee is een verkeerde afslag maar iedereen verslikt zich wel eens op reis hoe lang kunnen we dit nog vakantie noemen  wasmachines grommen door de dunne muren van ons eerste huis en ik twijfel of we nog weg kunnen nu de buren ons hebben gehoord  iemand werpt relatieadvies over de schutting het laagje latex is relatief onze geur plakt later niet  dit zijn mijn eerste buurkinderen ze heten Sky en River en schreeuwen kanker-DHL naar de postbode  ze worden met succes  naar volle zee gedirigeerd
Een spoor van groen komt mij tegen; met nijvere steken in de hemel gezet, zigzagvegen in het boven blauw.  Haar zwijgen is vergeven aan de grillen van de wind, gniffelt met giechelende vogels, juicht over daken, toont de portieken.  Laat maar waaien zingt het loof. Haar stammen kunnen dragen. Haar stilte wortelt diep onder  de schaduwkronen. Hoe ik nooit stilstand zie,  maar altijd nijver werken aan een groter plan. Een stap voorbij het nu wast de eeuwigheid, alvast beschreven door dit loom vlottend blad.  Hoe het groen patronen legt, ontferming ruist, de stilte klimmen laat naar takken onttrokken aan het oog. Wat kan ik zeggen?  Ik weet mijn bedoeling niet. Ik sta dagelijks aan de broze rand van de eeuwigheid en val. En val vleugels. En val. Niet.  Voor Len Janssen de Nie.

O jongens, zeg je prevelementjes, de geschiedenisleraar komt binnen. Op de mutor is slecht nieuws voor doven en horenden. 'Er is een schuchtere rede die wij afschaffen.' De realiteit sloopt de mogelijkheden.  Met de strekking naar de speelvelden; welk gevoel roept het product op? Ouwe Truffoto heeft de mutorreclamebron geslagen,
Mosterdgas. Het klinkt naar nog. Naar hompen Passendalekaas. Naar preskop met bruin brood.  Het was de geur van stikkend vuur. Blaartrekkend gif: een trage, gele adder die onder je oksel kroop. Longen liepen vol als loopgraven. Maag en darmen trokken samen tot je lippen bloed afvuurden.  Mosterdgas. Het klinkt nog naar. Naar hompen Passendalekaas. Naar preskop met bruin brood.  --------------------------------------- uit: 'De benen van de hemel', 2016.
Dit kleine werk waarvoor zij wekelijks komt, doet zij als altijd blij, gedachteloos. Zo kent het drooggoed lang haard handen  het zwijgend schikken, strijken tot de laatste vouw. Onzeker als zij is geworden is goed niet goed genoeg voor haar  dus dient de laatste rimpel steeds gestreken. Op keukentafel en de dunne deken schept zij een binnenzee van linnen, zij laat het ijzer stoomschip worden  in haar handen, stuurt het van kant naar wal, van verlies naar gemis zoals zijzelf, langzaam eenzaam allang uit koers geslagen is.
dat ze van ons houdt is onwaarschijnlijk dat ze ons wil houden lijdt geen twijfel zo stevig trekt ze ons tegen zich aan dat gewrichten almaar harder gaan kraken  en wij blijven wel koppig ontkennen dat ze met ons kan doen wat ze maar wil trachten vaak aan haar greep te ontsnappen maar langer dan een dag laat ze ons niet los  op knieën dwingt ze ons ten slotte allemaal doet ons huilend bekennen dat wij haar aanbidden en als niemand het ziet willen we niets liever  dan haar vruchtbare koelte strelen, opsnuiven de oeroude geur, koesteren de lome zwaarte die ons draagt en ons uiteindelijk zal verpletteren
Oké, je komt dan wel eens thuis en wil meteen weer weg, maar moesten wij dan kiezen tussen eb en vloed? En moest er plotseling niet meer ontmoet? Wij waren jong die zomer aan het strand  en niemand wilde weg, maar ieder zou terug. WIj trokken langs een huis waar iemand pas iets nietigs had verwekt. Geen donder wist hij van het kind in haar en ook het kind nog niets van hem. Maar ramen stonden op een kier;  de ochtend bracht een bries van zilte golven, vroege soep en jonge koffie bij ons binnen. Zo woei het daar dat het wel leek of er geen uur verliep en wij nog kansen hadden, honderd soorten ergens.  Toch gingen wij er weg om bijtijds thuis te zijn, of het nu vloed of laag tij was. Wii wilden huiswaarts om te kunnen zeggen. Om eindelijk te kunnen zeggen aan de liefste: hierop heb ik gewacht.
Ik heb de hond laten sterven – daar lag ze en ik dacht: waar gaat ze nu heen waar zal ze blijven. Om de dood te begrijpen.  Het lichaam wordt wel gezien als een nest het tijdelijk verblijf van een onzichtbare vogel – een afgezant van de eeuwigheid.  Zo zie ik het niet. En toch toen de hond stierf wat gebeurde er toch dat ik wist dat ze stierf alsof haar lichaam door iets werd verlaten.  Ik kan niet anders zien dan dat die dode hond nog leeft en om mij vraagt, zo sterk is de herinnering, sterker dan ik.  Maar wat van mij hield is weg, ik graaf een gat
Een afgedankte autoband rechtop in het water blijkt dichterbij te zijn de rug van een hond,  drijvend in een vloot van voorbehoedmiddelen met zijn poten naar beneden, met de andere boten mee,  langzaam naar de sluis waar hij
Zij hadden een stem in het licht vernomen: ‘Laat de kinderen tot mij komen.’  Daar gingen ze, zingende, hand in hand, Ernstig op weg naar het Heilige Land,  Dwalende zonder gids, zonder held,  Als een zwerm witte bijen over het veld.  In de armen van een der kinderen lag  Een wolken-wit lam en een kruis met een vlag.  De mensen gaven hun warme pap  En brood en vruchten en melk in een nap,  En kusten hen, wenend om het woord  Dat de kinderen lachend hadden gehoord.  Want iedereen blijven Gods woorden vreemd,  Behalve hem die ze van God zelf verneemt. -  Zij zijn bij de haven op schepen gegaan  En sliepen op 't dek tegen elkander aan.  De grootste der sterren schoof met hen mee En wees de stuurman de weg over zee.  Soms schreide er één in zijn droom en riep Over het water totdat hij weer sliep.  Met een dunne hand vóór haar gezicht  Dempte de maan de helft van haar licht.  Zij voeren voorbij de horizon  Waar de dag in een hoek van de hemel begon.  Toen stonden ze zingend voor-op het schip  En zagen in zee een wit huis op een klip.  Wie alles verlaat vindt in vaders huis  Dat vele woningen heeft, zijn thuis.  Het anker rinkelde en viel in zee.  - Domine infantium libera me -   Het hart van een kind is zo warm en los,  - Pater infantium liberet vos -  Zo buiten de wereld en roekeloos,  - Domine infantium libera nos -  Dat ze gingen en zelfs geen afscheid namen.  - Libera nos a malo. Amen. -  ---------------------------------------------------------------- ---------------------------------------------------------------- Domine infantium libera me – Heer van de kinderen bevrijd me  Pater infantium liberet vos – Moge de Vader van de kinderen jullie bevrijden 
In de kamer zit ik aan de tafel, luister naar het suizen in mijn oren. Vogels houden eindelijk hun snavel, het wordt stil, ik kan de sterren horen, en wat in de aarde wordt geboren.  Nu vannacht, het hele huis ligt open, ik zit in de blote eeuwigheid, en ik laat mij door de regen dopen voor een zachte dood, ik ben bereid. 
Nu ik nog ben wil ik de dood beleven  te meer daar hij als waarde niet bestaat,  ik pleeg geen roofbouw op een later staat  waar ik als ziel of schim subtiel zou zweven.  Niet eens een lokkend omgekeerd verleden  is het hiernamaals met zijn eeuwigheid,  die dwaze som van korte stukjes tijd  waaraan wij, mens na mens, ons bloed besteden.  Geen syndicaat bij sterven, geen misdeelden,  het grote niets is hedendaags jolijt  verrijs gerust eer ge begraven zijt:  de dood is slechts afwezigheid in beelden.
ik zou een dag Jeruzalem
De stenen engel aan de Kathedraal  heft zijn balans te middernacht voor die bezwijken.  Het heir der luizen kraakt. De katten zeiken  in kromme gangen waar geen tocht door jaagt.  Gelegerd op de terpen van het zwijgen,  ten voeten uit onder een schors van slaap,   het strottenbloed gestremd, de schedel kaal   geplukt, stinken de Hanen van het lijden.  Hier gaan de kralen van de rozenkrans verloren;  van huid en haar geen raadsel overblijft   waar ledigheid in ledigheid wil wonen. 
zo blijft men trouw omdat men wel niets beters weet dat men zou kunnen doen of redden kon van wat men niet vergeet. men denkt wat na men denkt wat over men keert eens terug naar 't welbekende lover te welbekend, te laat reeds in de zomer. het beste lijkt maar de balans eens op te maken en dan een soort van trouw een soort van residu van kleine gouden nuggets te zeven. 't begin van 't einde. 't begin van het begin. een muur een vlakte een muur niet hoog, een vlakte niet te dor reeds graast het schaap erin. een keten maar niet sterk en een herinnering die weldra evenzo als in het hoofd van schapen, slapen zal. en met de gouden korrels kan men dan gaan betalen van wat de toekomst biedt en wat men nodig heeft of meent te hebben. men kan ze ook bewaren. en zo dan blijft men trouw omdat men niet veel beters weet.
Vanmiddag gaf je je kat een kopje en likte haar     Staart schoon, toen ze plotseling naar je opkeek     Zoals je daar op je knieën zat, en merkbaar     Aangedaan zei ze: 'Jongen, wat zie je bleek.'      Ze merkte niet meer hoe je naar haar terugkeek.     Ze kneep haar ogen toe en legde haar kop     Plat over haar voorpoten heen. Even streek     Je haar huid nog glad en hield toen verslagen op.      Tuberculeuze muziek dreef door het huis en     Je voelde je kleiner worden—onverwacht     Werden haar poten zo groot als leidingbuizen     En lag je verschrompeld tegen haar vacht.
Het oude jaar kruipt naar zijn einde toe, het is van alle feesten rond de kerstboom moe en overdenkt op laatste  benen, zo dat heet, hoe alles ging dit jaar: veel lief, maar ook veel leed:  oorlog-aanslag terrorist honger-doodslag-kind vermist dood en ziekte eisten tol verslaafd-vervuild-wereld op hol.  Verandering komt  niet vanzelf tot stand; verbetering vergt  zelfs nog langer wachten.  Het nieuwe jaar wil, jong  en energiek, het goede doen       met al zijn onbesuisde krachten. Kijk, dat geeft hoop  en toch weer nieuwe kansen:  dus wensen wij van 
Dit is het product. Het is een product dat vrucht afwerpt. Wacht tot de vrucht voldragen is. Pluk niet de vroege vrucht, pluk niet de vrucht die nog zwelt, pluk de dag die onder baat en last niet bukt.  Dat is het bijproduct. Het is de coupon van winst op het verlies, van lik op stuk. Papier is geduldig. Knip niet te vlug, wees sluw als de slang in het geboomte van vastgoed en rente van het kwaad.
In de hondsdagen versterft het wilde gezang. Bij de kom in het gras is de merel komen drinken vier lange teugen voor hij weer vloog -  wat leeft, leeft van schrik en beven.  Ik ken iemand; hij ligt in zijn groene graf, het is nog vers. Hij zwijgt daar als de schuwe vogel die hij altijd was.  Ook ik ben nog nooit zo stil geweest. Er is beangstigend weinig te vrezen.  De zomer weelderig, de warme aarde rustplaats waar overal schaduwen lijken te groeien uit stralende zon.
Toen ik de hut verliet waren er mensen tegen wie ik aankroop, bij enkelen meende ik het. Ik weet niet wat er dooide, er kwam al zoveel in me om.  Wat was hij even een baby. Bleef maar jengelen om verhalen van de walvis in de man. Hechtte wat waterpsalmen af. Ik dein  op een matras. Alsof me iets wiegt maar het gaat te hard. Weinigen komen onder smeltwater vandaan, weinigen komen van smeltwater af.  De poel op de vloer neemt toe. De rimpelingen aan het oppervlak lijken vingerafdrukken die in elkaar overgaan.
De man van vroeger bewoont je leven. Hij zit op de bank, nodigt bezoek uit, becommentarieert het uitzicht.  Zonder te aarzelen schenkt hij in, laat het zich smaken, voert het woord. Het einde van de wereld is nabij,  niemand kent nog goede manieren. Net als je vraagt of het tijd wordt, begint een wedstrijd op tv. De man  van vroeger vraagt om zoutjes. Er wordt aan tijdrekken gedaan. Er zijn nauwelijks doelrijpe kansen,  maar een borrel gaat er altijd in. Hij heeft trouwens een rare plek op zijn rug, die niet meer weg wil.
De oude sjaal die al zo lang dienst deed, maar de hals open. Zo koud is het niet in de kamer.  En toch de sjaal die ze niet meer ziet, die ze onnadenkend pakt 's morgens na het wassen.  De sjaal die meegedragen wordt die alle vergaderingen heeft overleefd de reizen naar Londen en Moskou.  De sjaal is nu altijd thuis rustend op haar nek en scherpe schouders die zo versleten zijn.
het ochtendblad was blank, de ether zweeg  geen mens op straat, geen auto was te horen  de telefoon had het contact verloren  de schappen in de winkels bleken leeg  de trams en bussen stonden als bevroren  vanuit de onbewogen singel steeg  een dichte muur van damp, ik keek en kreeg  het vreemde beeld opnieuw te zijn geboren  het oude leek bij toverslag verdreven  de stad totaal verlaten en sereen  wij bleven in een paradijs van steen  we kropen bij elkaar … en gingen leven
Kan ik dan leven zonder hem? Vulde mijn lichaam zich niet telkens als hij kwam met trotse koppigheid die paarden dampen doet, met boterdikke vreugde? Stroomde als ik hem zag mijn bed niet vol, sprongen mijn kasten dan niet open; vloeide mijn zand dan niet in patronen op de vloer; sneed mijn brood zich niet hunkerend in schijven; lekte mijn honing niet trillend de lepels af? Ik rende als eekhoorn over dunne twijgen, spiegelde me als een metalen vat in de vaart, vouwde me als het linnengoed vierkant op de planken, gloeide als het blozend beest in de haard. Wakend sta ik als een stoel in de kamer. Als het zijn tijd is, vlieg ik krijsend uit met de zwaluwen vanonder de dakrand. Hoe sterf ik als hij er niet meer is?
Wat ontkiemt steekt zijn kop op:de lissen, verwarring, het diepe. Een dag zaait zich uit, dikt zich in, plooit zich open. We zetten ons schrap tegen de onrust, maar de liefde rust niet, laat niet  betijen. De liefde drijft boven, barst van het blad, het is niet te stoppen. Overal scheuten en botten en kroos. Waarom wil je wieden wat er zich aandient, wil je soms wieden omdat het zich aandient.  Elke dag groeit dicht in het water en het zachte zoekt een houvast. Het ontluikt als een lelie: standvastig en zeker, de perken te buiten. Niet snoeien.
Tranen stromen uit mijn ogen Het sloeg een gat in de grond. de tranen die ik heb geweend... De tranen vielen eerst in mijn hart en belandden uiteindelijk op de grond. Het huilen was zo heftig dat de tranen met een enorme kracht vanuit mijn hart op de grond vielen en een gat in de grond sloegen.  *) Sokopsalm oftewel Surinaamse negro spiritual, gezongen op de plantages.  Meer hierover te vinden in het artikel over het slavernijmuseum  dat Amsterdam wil inrichten.
Gedichten zijn nutteloos om de wereld te besturen, zegt Huang Tingjian, wiens gedichten wonderlijk zijn als ze lukken. Als het een doen beter is dan het ander, als ze allebei goed gedaan worden, is iets doen wat op het een lijkt beter dan iets wat op het ander lijkt?  Kan ik dat niet korter zeggen? Een gedicht verspilt toch niet. Nu kom ik pas bij het belangrijkere probleem: genoegen nemen met wat op het betere lijkt omdat het op het betere lijkt?  Af en toe doe ik alsof ik iets goed kan, zegt Su Dongpo, zoals iets waaraan ik dan meteen daarna opnieuw moet beginnen.
Voor de kust rust de duiker in zijn verhaal en tekent kaal de bergwand aan het strand. De wind snijdt het verhaal en slijpt en slijpt bladeren van de platanen - het raamkozijn.  Ik kwam met de wind mee voor dit verhaal. De reis vertelde een man liep over de berg en het verhaal loopt dood op zee. De wind  speelt heer op zijn graf. En de duiker raakt bekneld tussen het steen, de helpers duiken op en de wind verplettert de deining  de zee.  De duiker schildert windvlagen voor de kust. De bergwand bloeit. En het graf is een trede naar het koraal in een spelonk op de bodem boven de kleurgravure van het bloemgordijn.
Moeder, weet je nog hoe vroeger  Toen ik klein was, wij tezaam  Iedre nacht een liedje, moeder,  Zongen voor het raam?   Moe gespeeld en moe gesprongen,  Zat ik op uw schoot, en dacht,  In mijn nacht-goed kleine jongen,  Aan 't geheim der nacht.   Want als wij dan gingen zingen  't Oude, altijd-eendre lied,  Hoe God alle, alle dingen,  Die wij doen, beziet,   Hoe zijn eeuw'ge, grote wond'ren  Steeds beschermend om ons zijn,  - Nimmer zong je, moeder, zonder 'n  Beven dat refrein -   Dan zag ik de sterren flonk'ren 
Ik spijker geen partijleuzen aan mijn hinkende schrijfmachine en ik distilleer in mijn hoofd (of lever of hart, waar dan ook) alleen de gretige waarheid voor eigen gebruik.  De huid van de woorden is anders dan hun kern, de tijd tikt niet meer met een koperen pendel en bloedarmoede is allang niet meer romantisch; wij zijn voorbij 1830, Heine, en alle Wilhelms geland op grond waar het gras niet meer zo groen is als goed is  wij zijn neergekomen bij het hese metaal waar de kleine aëroplanen uit Olieslagers' tijd als vlinders aan de muur geprikt zijn  waar de snorren en sabels onschuldig worden als brandgaatjes, waar huzaren niet langer goedmoedig op menukaarten staan. 
gabba gabba hey  omdat we het beu waren klein te blijven drukten we ons in er was eens een huis onder een avondval dicht tegen de muur om in behang te veranderen  hoho  zei de muur zo zijn we niet getrouwd ga het tapijt maar wakker kussen  handen  thuis zei het tapijt ik ben in training later als ik groot ben wil ik gras worden twaalf sloeg de klok de schaduwen  tot katers  langs het haar van de maan klommen we door het dakraam naar buiten  maar daar  konden we ook na lang zoeken niet half genoeg bomen vinden om de weg naar huis kwijt te raken  stevig  hielden we elkaar vast en lazen door de takken in de sterren hey ho let's go
muziek van gas onhoorbaar in de keuken. je bent er, geruislozer nog dan de kleine stolp. zelf zit ik in een moeilijke thuiskomst. liever stond ik bij de vijver, de blik gericht op een spiegel zo donker, zo vrolijk stinkend dat ik nu onbedaarlijk hard ga lachen. alles is zo onmiddellijk anders. ook het niets, dat mij zo makkelijk naar je reling lokt.
We ontvangen een herderlijk schrijven  van schaduw. Herinneren ons een hand in de nek, die nog altijd zegt iets zegt iets, oud nieuws waarop we blijven wachten.  Ach, een slapend jong meisje te zijn, de lippen half open, met een geur van niets om haar heen.  We blijven haken, overtreden wetten, laten ons betrappen op een blik in de verte waar wolken zijn.  De handen weerloos boven een deken, de haren verward van schuldeloosheid.  Schrijven terug, met schaduw.
voor Tonnus Oosterhoff  een kwal licht op in zee roep niet  een stoel staat leeg in de kamer kan niet tegelijk op de stoel en de bank  we gaan naar de brug naar geleidelijk een nieuwe toonsoort  kom je de zon roept ja ik ga mee  'hello texas'  de bureaustoel roept ook armleuning trekt ze een bedelkleed aan  het licht helpt met een stralend gezicht witgoud bladerhuis naar de ondergang  binnenzon is ook goed het kussen zacht genoeg voor dijend zitvlees  veert het ja alles veert  dag dag
God schiep als een voorbeeldig dier
Herinneringen zijn hooiwagens, hun weg vindend terug naar de keukens, op de tastzin van melk. Brood en spek vangen aan te spoken, de boerenvrouw snijdt de hespen open. Tegen haar boezem slaap je in.  En het is of de landen leger worden, geen deur knarst, geen hond blaft, de wagens zijn  gelost, de vrachten geborgen,
Aan Johan Egberink  Boekelo op twee mijlen van hier waar oom Jan Tolstoj las achter de ploeg. Zijn zoon rijdt ons over zijn landerijen;daar licht groen naast de kalkovens der koeltanks het sein  op dat de constellatie verraadt van de alerte apparatuur. Het kalfje slobbert uit een emmer, uit de weiden loopt op zijn gemak het vee de loopstal in.  De beekjes zijn er nog, één  maïsakker en dikbestoft de draaibank van mijn moeders oud-oom: timmerman die in delirium  ten onder ging. Meimaan op de weiden, en op het water in het grindgat. Hectaren
De schuifwanden tussen het terras en het vertrek zijn gesloten binnen laat een waaierverkoper zijn koopwaar zien aan een verzamelaar  vanuit een ander vertrek komen de geluiden van serviesgoed en bestek en van het water dat door de waterleiding stroomt  maar hier zijn de geluiden van de waaiers als de verzamelaar ze openvouwt, en als hij ze beweegt in de lucht  op het strand doet een toneelspeler alsof hij schelpen zoekt  de wind ruist door de gingkobomen en in de lucht gaat een vliegtuig, zo langzaam dat het stil lijkt te hangen  sommige passagiers bladeren in een tijdschrift andere passagiers kijken naar andere passagiers, en naar buiten  jij hebt je ogen dicht en je hebt er een masker voor om het licht tegen te houden.
& laat je van je hoge tonen niet ontluisteren die als druiven langs het metselwerk afduikelen tot ze aan de snaren van de basgitaren blijven hangen  Zoals zal blijken zitten we gevangen , zolang we in dezelfde richting blijven kijken  De permutator*) stookt zijn snelheid op  (Waar de feërieksten lagen in fine fleur vergaderen nu schelle heksen, ladies die het oor beledigen & het oog bezeren verkondigend de 'wraak der blanke lelies' hoe van binnenuit het herenvolk te decimeren)  De permutator*) m/v stookt de snelheid op & op tot de top blowt. 
loop de trap af laptop onder de arm in het stoffige voetspoor van stu denten om voor het eerst herkend te worden her opnieuw vereist een  vorig bestaan in semantisch systeem van individu [  ] niet gelijk aan dat wil zeggen anders dan vroeger liep men op straat bananenschil rond [zijn  knie en kamde zijn borstkas met behulp van speeksel stond voor aap lijk heden op de trap [  ] anonimiteit plus het meisje met de  pretentieuze ampersand men heeft gedicht is de boodschap die [dringend
Ik zag jou laatst versnellen in een wedstrijd waar ik vlak voor je liep, totdat je vlak naast me liep en verder ging waar ik bleef steken. Wat me overeind hield, was dat ik deze vernedering zou herhalen  in slow motion, in een gedicht, waarin ik je de kans zou geven om mij dan wél in te halen. Feitelijk gebeurde dat, dus wie ben ik om het niet op te schrijven, om daarna toch bij je aan te haken, het tempo vast te houden  wat toen niet gebeurde, omdat ik hopeloos uit vorm was, laat gemaakt, versleten schoenen, mezelf vastliep in smoesjes, terwijl jij dartel als een veulen op doping, hier doe ik waartoe mij de macht ontbrak: jouw hoogmoed  afstraffen door je achter me te laten, op papier, enkel, sportief verlies is een literaire voorwaarde voor revanche.
Mijn vogel pover mekaniek  Baldadig en impertinent  Opstijgen hoger hoger  Verleid door 't klatergouden omkoopgeld  Van de bedriegelijke zon.  Totdat de val begint  Verstopte leiding losse moeren  Fataal, duizlingwekkend  En eindelijk,  Apotheose van 't verlies. -  Eerst door de lege lucht  Dan door de bittere weerstand  Van klei en steen  Tot in het harde heil der diepste duisternis.
Twee sneeuwuilen, vaalwit,    in een boograam van ruw metselwerk, model dertiende      eeuw, een mise-en-scéne    treffend gekozen. Niet dat ’t    de uilen wat doet. Ze dromen. Ze hebben hun ziel ingeslikt.  De resten boeren ze op, zich     de oren scherpend aan honger. Ze dromen zich een pool- woestijn, de meren zijn nog        
Laten wij al afscheid nemen, nu het niet moet, nu het nog vrolijk kan. Wij zijn niet donker in ons drinken deze wijn deugt niet om wonden mee te wassen, het zijn geen zorgen die onze gezangen hebben ingezet. Houden wij het weerzien warm en bezoeken wij elkaar alleen in de herinnering. Laat ons met honger nog van tafel gaan, verlaten vol verlangen. Wij zullen  elkander niet vervelen met ons verval en sterven stil, zonder tijding, zonder deining, wetend: wij zijn in wezen nooit kapotgegaan.
ik denk dat ik aanknopingspunten bedoel, een uitzicht bijvoorbeeld, contouren van bergen die opdoemen in de mist, cipressen, een linde, een halfopen kanten gordijn, druppels aan stoelen  op het terras, iets tastbaars en het is waar, in andere steden doen wij meer moeite, kijken naar peuken en stof op de weg, naar plantengroei op het voetpad, we voelen hoe tocht uit de roosters  komt, vragen ons af wie onder de golfplaten daken woont, willen iets zeggen over de vogels, iets wat ze recht doet, zoals ze nu op de draden overleggen en op een teken wachten, we willen iets zeggen
Je verwijdert je op straat van waar je niet naar kijkt. Het liefst wil je iets zien dat je zelf hebt uitgezocht of toch  iets bewaren van wat je nauw- keurig omgeeft, zonder je om te draaien. Een dakrand, een wolk, wat je vanuit een ooghoek hebt  gezien. Je draait je om. Het blauw zoekt de grijze hemel. Het wacht op de jurk van het meisje dat straks voorbij zal  gaan. De muur is klaar voor de  echo van je voetstap. Dit alles  blijft uit. Scherpte verlaat een krom geslagen spijker. Dat wel.  Het veranderende omgeeft je zo teruggetrokken, dat het je ontgaat, er bijna niet is. Wat ga je doen als je hier even weg bent.
Ik kom trouwens uit het Noorden uit het hoge Noorden uit een oud boerengeslacht.  wij droegen puntmutsen rood-witte puntmutsen  wij dronken karnemelk de echte  uit het groene pak  onze mesthoop was de hoogste uit de regio puntvormige architectuur u weet wel  als er bezoek kwam maar er kwam nooit bezoek  een gouden toekomst werd mij voorspeld maar ik ben heel gewoon geworden
De Karlsbrücke. Een decembermorgen. Een klok. Het is op slag van tienen. Ik voel zijn jas van gaberdine, Zijn dunne lijf daarin verborgen.  Ik denk aan sinaasappelbomen. Zijn bed vannacht rook naar seringen. Hij rilt. Hoort hij de krekels zingen? We zien de zwarte Moldau stromen.  Ik weet maar weinig van zijn dromen. Zal straks zo tegen vieren, vijven, Een mantel op het water drijven? Hij had hem pas nog laten stomen.
Hij kende de mensen van binnen wist wat er was in ons hart haat en verraad doornen en spijkers – toch, niet te geloven heeft Hij ons liefgehad  Hij kende de mensen van binnen achter het masker zo arm lachend uit angst bijtend uit pijn van groter te willen een godje willen en maar mens te zijn  Hij kende de mensen van binnen wist dat de dood er op stond maar vroeg om opnieuw te beginnen stem uit een mensenmond  Zo ver ging zijn helend verlangen Hij kwam en leefde ons voor: menszijn is anders is dienen is liefde liefde verliest niet ook aan de dood niet wat zij verloor.
Sjaals van zilver zijn de webben in de rododendrons waar de spinnen ateliers en woonplaats hebben; langs de uitgebloeide bollen hangt het franje van hun werk; als het warme waaien in  de holtes van een struik, zo is het weven ingewikkeld voor  de domme prooien die hun lijf  en vleugels op de lijm beproeven,  huiverend de koudste  opperklem voorvoelend; zonder  één geluid verschijnt de spin,  het dodelijk geruis van een blad  stijgt op als een applausje uit  het muffe spookhuis van de struik;  de doden drogen hier in lichte 
Op de top van de berg zie ik Naast bevergeile salamanders En scheervliegende zwaluwen Een piano zweven.  Er zit een rusteloos meisje achter, Haar handen vastgeplakt  Aan de toetsen.  Ooit komt ze naar beneden En huilt ze om de modder Aan haar voeten, en om De gemorste bamislierten.  Maar niet nu, nu twinkeltwankelt ze erop los En legt eigenhandig een sprookjesbos aan.   -----------------------------
Wij hebben leeftijd, maar geen ouderdom. het deken uit de picknickmand spreiden wij gedachteloos in het gras. wij ontkurken wijn,  snijden het brood met vaste hand, voelen ons vrij en blazen bloemblaadjes weg die rondom ons dwarrelen, dreigen in een glas te vallen.  ons leven lijkt nog op een tekenfilmtafereel: sprinkhanenconcert, bordkartonnen setting.
In een dwaalleer kunnen geloven, iets waarvan ik aan de boemel raak.  Als een oude hommel overmoedig op vergeet-me-nietjes aanvliegen  In de gouden strofe van mijn vlucht het geheim van de dood opbassende,  verwar mij alsjeblieft met de zon, chrysanten, huiselijke margrietjes, opengesperde paardenbloemen.  Deze opgeblazen droom komt in je langdradig hart brommen.
Dennenappels. Boeketten. Prenten met punaises op een boom geprikt. Een man prevelt voor een naam met jaren, aan zijn voeten groeit een schaduw. Een hoed ligt op het hoofdeinde van eengraf, in de deuk staat regenwater. Het muurtje rondom neemt laag na laag af, de toegang gevormd door een enkele rij stenen, om de levenden door te laten. Mezen buitelen dor de lucht of pikken pinda's van een snoer. Mensen stampen aarde uit het profiel van  hun schoenzolen om op de parkeerplaats achter te laten.
Een klein metronoom die tikt en draait, dat is de klok. Neutraal als hekwerkstaal. Niet wreed zoals het weer, de vrouw, de man.. De klok maakt niemand oud of gek of kaal.  Het koele mechaniek heeft niets met ons van doen. De wijzers draaien stijfjes door. Hij komt uit onze hand, maar luistert niet naar onze nood; hij volgt zijn tandenspoor.  Waarom gehoorzaamt u dat polsgeval? Waarom zo zweten, janken, al die last? Wanneer er van je neus een traan in drupt verliest het ding meteen de maat. Roest vast.
De wind is een ding en de bladeren zijn een ander. Ze ruisen onderling al lang samen met elkander. Ik sta daarbij en luister mij niet moe.
Hoe het begint en hoe het eindigt de rode lucht en daarvóór in zwart de lijnen van zijn hand: het probeert een tekening te maken van zijn  werkelijkheid, die de onze wordt maar die we maar niet kunnen begrijpen in het licht van de dag.  Het is de schilder van brekende kleuren en wij zijn zijn ogen, sprakeloos zien wij alles groeien en verdwijnen
Visje wil iets zeggen, visje kijkt me aan. Visje tuit zijn lippen, maar ik kan hem  niet verstaan- nooit en nergens kan ik horen wat visje van mij wil: ik ben waterwoordendoof, visje mensenstemmenstil.
tussen jou en mij hoe verschrikkelijk hoe wanhopig hoe vernietigend breekt het tussen jou en mij  zoveel verwonding in ruil voor waarheid zoveel verwoesting zo weinig is overgebleven om voor te overleven  waar gaan we heen van hier?  je stem slingert woedend langs de kil snerpende zweep van mijn verleden  hoe lang duurt het? hoe lang voor een stem  de ander bereikt  in dit land dat zo bloedend tussen ons ligt. 
Aan Berta  Bij Gordonsbaai voor de duisternis heeft ze kinderlijk gegist  waar de leliebloem kon zijn die haar hart geneest van pijn.  Zoekende raken haar handen aan het onkruid op de stranden  wordt haar iris zacht en blind waait haar droom weg op de wind  hurkt ze roerloos vastgerankt toegedekt door wier en zand.    Vertaling: Gerrit Komrij.
Saudade, voor altijd weten dat men nooit meer een kind zal zijn, eens van een adder gebeten en tot de dood brandt het venijn.  Razernij, maar geen ontfermen en voor elke vreugde te laf; wel zingen, maar dierlijk kermen, en wel dansen, maar op ons graf.
Wij dronken onderweg in Portugal, per dag tenminste één fles Vinho Verde, maar meestal twee en doorgaans nog een derde, want drie is toch zo'n heerlijk rond getal.  En daar wij dan pas werk'lijk dronken werden werd nummer vier besteld als spoedgeval -  'of is dit nu ons vijfde flesje al?' bracht een van ons, de tel kwijt, dan te berde.  U raadt het al - daarna kwam nummer zes en dikwijls is het daarbij niet gebleven; wij meden bijgelovig nummer zeven en namen maar meteen een achtste fles.  Ja die vakantie was een groot succes: in Portugal valt heel wat te beleven.
Ik ben heel zwart, ik ben de bange held  Van zoveel mug-doorgonsde schemeruren.  Maar overdag dan hang ik aan de schuren,  Lijkbleek, in al mijn lijkkleren gespeld.  Lang slaap ik zo, tegen de kilste muren,  de kop omlaag, de tenen kromgekneld;  Door alles, zelfs door het bazuingeweld  Van 't laatste oordeel zal mijn slaap heenduren.  Toch, 's avonds weer, met klapperde huid,  dans ik de kringen van een duivelbanner,  ik dans de polka en de wals van Lanner, 
Er was veel rommel op de brug te zien. Ik zag onder de brug. Naar alle zijden leek zich vuile troep daar te verspreiden. De lucht was zurig. Een minuut of tien dat ik daar stond, in 't gas, mijn kleren stonken, mijn neus toonde verwantschap met wit krijt laat mij daar midden in de smerigheid een knal vernemen dat mijn oren klonken.  Asjemenou. Het tankschip dat daar voer spleet langzaam open, alsof het moest baren. Het baarde een olievlek, met veel rumoer,  en wat ik rook wist ik dat walmen waren. O, dacht ik, o, hier helpt geen mallemoer. Ons lot ligt in de hand van klapsigaren.
En de zwarte kraai kwam  van over de zeven bergen gevlogen en bracht een brief in z'n bek:  een zwarte omslag met een zwart kaartje er in waarop in witte letters het woord 'zwart'.  Zo donker is de nacht van de dood
Het is niet voldoende een lap linnen van twee bij twee meter helemaal wit te schilderen  om een lekker tof schilderij te maken dient men er daarna niet alleen met dezelfde witte verf een volkomen witte muis op te schilderen maar men moet vervolgens die witte muis met een stuk puimsteen langzaam wegschuren tot er geen spoor meer van overblijft  het kost tijd en moeite natuurlijk, maar dan pas heeft men een lekker tof schilderij dat men met een diepgerust hart portret van een witte muis kan noemen.
Ik wil wel graven naar poëzie, maar niet te diep. Je weet hoe ik dichter ben bij de gratie van aardoppervlak  hemelbodem ook wel genoemd. Daar staan mijn handen nu eenmaal naar. Dus wandelaar en zwartziener, geen delver  maar werper van stenen, laatste en eerste. Scherend over aarde, daar nesten mij bouwend
Wij brengen vader bij de kistenmaker en hij laat ons kleuren zien. Formaten. Stijlen. Beits of lak. Na eindeloos praten worden in zijn linkerzijde twee scharnieren aangebracht. Goudkleurig, twintig cent per stuk. 'Gegarandeerd roestvrij'.  Wij leggen alles in hem terug, het gehoest waarmee hij 's ochtends ontwaakte, hoe hij bij vertrek zijn das omsloeg (kruislings over de borst), het houten speelgoed dat hij voor ons maakte, de dingen die hij na het eten aan ons vroeg.  De kistenmaker ziet het allemaal gelaten aan. 'Is de poep van een ijsbeer warm of koud?' 'Loopt een trap liefst naar beneden of naar boven?'  Zijn ziekeduivenfluitje. Lofzang, boegeroep. Tekenfilmfiguren die hij vroeger na kon doen; de kistenmaker houdt hem geduldig voor ons open. 'vergeet u de pianovingers niet. De vorm van het gezicht. Die wordt vaak meegenomen.'  Wij kussen beurtelings zijn voorhoofd; de kistenmaker doet hem voorzichtig dicht. Voor wie de scharnieren niet ziet lijkt hij volkomen intact; een vader die straks uitgerust weer overeind zal komen.
Gij zegt dat het zeer dom is, Dat ik geen som kan maken. Dat is wel zo, mijnheer,
Het is weer herfst en Allerzielen wij leggen bloemen over grijze zerken voor zij die ons met veel pijn ontvielen en nu eeuwig rusten onder hoge berken.  Tussen engelenkopjes en gedachtenissen lezen wij namen die met ons zijn verwant en doorheen de stille tranen die wij wissen geven wij de roos van liefde uit onze hand.  Herinneringen komen sterk tot leven soms van heel ver of nog van dichtbij dankbaar om wat zij ons hebben gegeven blijven ze innig verder leven aan onze zij.  In kaarsjes die voor hun herdenking branden
Er is een vrede die uit leed geboren  In 't oog van vreugde als traan van teerheid beeft,  Of als een zachte glimlach glanzend zweeft  Over 't gelaat dat vreugden heeft verloren.  Maar nimmer zal die vrede 't leven schoren  Dat schuw voor 't eigen hart in luidheid leeft,  Slechts wie de moed van eigen lijden heeft  Wordt tot de zaligheid dier vreê verkoren.  En als gij eens uw stil gelaat zult heffen Naar dat nieuw licht boven verleden's graf,  Roep dan mijn naam. - Ik zal uw roepen beiden. 
Alles verklaarbaar en van een regelmaat die koestert en sust al jaagt het sommigen de deur uit naar tomelozer oorden.  Zie ze dansen op de maan in hun opgeblazen hansop. Hunkerend kijken ze terug naar de blauwgroene aarde.  Ja het klopt, als de hartslag van een heelal vol wentelende sterren, prieelvogels, kleine middenstanders, kalm wiekende adelaars en een losbol die het aanziet en zich plotseling verbaast.
We zeggen laten we niet naar school gaan, als je naar school gaat begin je de wereld te begrijpen, dan breekt de pleuris uit.  We zeggen meisjes zijn duurkoop om toekomst mee te betalen of is de wereld een markt waar je dochters ruilt voor suiker.  We zeggen achter de tenten is een zandweg en de weg is lang en het zand leidt terug naar de oorlog, waarom zou je gaan.  We zeggen het schieten klinkt in de slaap zo luid als in het  geheugen maar we zijn doof van honger zeggen we en  het tobben zat. Herkent iemand op school de naam Nadifa al, geboren tussen seizoenen, woede en onschuld, dan breekt  de pleuris maar uit. De meisjes zeggen whatever wij meisjes zeggen. Onder de zwarte hemel delen we zandlampen uit,  we spellen een handleiding want morgen breken we de tenten af.
Wanneer het mist en windstil is hoor je van kauwen in de bomen het drukke praten dingend on- nerveus, het zich verplaatsen zonder drukte, het huiselijke met verstand, en je bent thuis als het
De dood is oranje net als de zon.  Dood spoor van binnen  verbrandde zijn huis  zoals vroeger de zon in Zuid-Frankrijk.  Daar, hoog in de Alpen,  waar Hannibal ooit met zijn troepen trok,  voerde hij vlinders dronken met suikerwijn.  Wat hebben wij toen alle drie gelachen.  Nu, hoog in de kussens,  kleeft het leven alleen nog aan zijn brein.  Zijn lichaam gelooft hij niet.  De dood heeft hem al bijna gedoofd,  zijn sleutel is op slot.  Ik klim als een Mohammed  3 x daags over het balkon  naar mijn berg.  De zevende dag zei hij verbaasd:  "Eindelijk dat je d'r bent!"  En hij lachte  op de rand van zijn bedgraf  beide benen in één broekspijp.
Het was een huis vol kleine confidenties. De deuren stonden altijd op een kier: ik kon de bibelots soms horen praten, de glans van tafelzilver leek een teken. Ook woonden ouders er nog ernstig in leven.  Ik durfde 's avonds niet te komen waar slechts fantomen mochten wonen, eendrachtig samenhokkend in de nok, met schilferige stemmen in falset die doedelden rondom mijn hoofd.  Nooit was ik banger voor de nacht, hoewel mij op een lichter uur het altijd open zolderraam het ruimste raam ter wereld leek, een belvedère op het azuur.  Men stierf hier wat en sloot een raam. En leegstaand lijkt het huis verbaasd zo zorgeloos nog overeind te staan, als wou geen mens de muren slopen rondom een kindertijd vol spoken.
Wanneer mijn vader sterft, laat mij dan staan Vereenzaamd als een treurboom in 'n plantsoen, Gesmukt met 't teerste, avondlijkste groen, Bijna bebloesemd, sneeuwwit aangedaan.  Bijna een bruid, boven de sponde waar Sinds kort mijn moeder ook een toevlucht vond; En ruisende hernieuw ik 't oud verbond Met mijn diepst neergebogen treurgebaar.  Zo, treurend, zou ik willen sterven ook. Maar hoe te sterven, zo ver boven hen? Erbarm u mijner, treurboom die ik ben, Gedoemd te bloeien onder de stadsrook,  In 't tweeslachtig plantsoen, geen stad, geen land, Dalend als sneeuw en stijgend als de bruid Boven mijn vaders dode handen uit In deze aarzellichte tussenstand.
Wanneer mijn vader sterft, laat mij dan staan Vereenzaamd als een treurboom in 'n plantsoen, Gesmukt met 't teerste, avondlijkste groen, Bijna bebloesemd, sneeuwwit aangedaan.  Bijna een bruid, boven de sponde waar Sinds kort mijn moeder ook een toevlucht vond; En ruisende hernieuw ik 't oud verbond Met mijn diepst neergebogen treurgebaar.  Zo, treurend, zou ik willen sterven ook. Maar hoe te sterven, zo ver boven hen? Erbarm u mijner, treurboom die ik ben, Gedoemd te bloeien onder de stadsrook,  In 't tweeslachtig plantsoen, geen stad, geen land, Dalend als sneeuw en stijgend als de bruid Boven mijn vaders dode handen uit In deze aarzellichte tussenstand.
Vanmorgen was ik nog een spelend kind  in een tuin vol beelden, vanmiddag een  jongleur met toverballen op een marktplein,  in de schemering een hemellichaam aan een  trapeze zonder net, maar met de avond viel  ik uit mijn luchtig leven in het vlees terug  van een schouwer, zijn twee handen om mijn  kop gevouwen, overdenkend hoe het kind  dat in mij opstond zoveel nog te denken gaf. 
na de grote slag eten we gehakt gekscherende de schedel afgezet en in de jonge schoten gezet gelijk de geest met de broek open en we stromen vol bier dat schuimt op de lippen denken er niet aan een brief te schrijven naar moeder naar heeroom naar de kardinaal generaal geen kettingbrief op kringlooppapier waarin woorden ons doodsteken in de rug ons ombrengen met bananen en badkuipen waaruit kathedralen kruipen en we trappen die uit de wereldbrand heeft lang genoeg geduurd verzengd de meterslang dikke wenkbrauwen van de gebedsgenezers die we om zeep brachten in de stad van de zwarte pest rivieren moederbruin de rotsen kardinaalpaars zo alle letters sneeuwen uit het gewonde boek het witboek van de slachtveldenarchitekt waarin alles aangekruisd wat niet meer bestaat het gehijg het kapotte vlees het bestraalde oog de pornograaf van de booby-trap een boek opgeblazen en vervangen door geschut van geroezemoes deze eeuw vol wetenschap zonder geweten het kanon van bombarie cancan van castraten   ----------------------------------------
Zo helder is het werkelijk zelden, men ziet  het riet wit voor de verte staan   iemand klopt aan, vraagt water, het is  een verdwaalde jager   het antwoord is drinkbaar, zijn kromme weg  uitlegbaar in taal   in zijn weitas een bloedplas, het water  verspreekt zich al pratend in wijn   kijk, zegt hij, omstreeks het riet wijzend bij wijze  van afscheid, dit is een rouwmantel   later staat zijn glas daar nog, men ziet  het riet en eet wat - 
Haar kennende opent zij  als het niveau zakt  een extra blik van Slomer en Lomer.    Hem kennende  glijdt hij als het niveau zakt  met zijn klikken en klakken erin.    Hem kennende zegt ze:  ‘Zie je de vogel van verf en  zie je hoe verlegen de afgrond wel zwijgt?’    Terwijl het geluid wordt geregeld,  blijven ze hangen 
Zorgvuldig wordt papier verplaatst, van stoel naar tafel naar bank. Planten krijgen soep en rijst, nog warm, vuile lakens terug op bed.  Eerst Maastricht, dan Middelburg, of andersom, toen ik uit huis ging, de oorlog, Delft, waar ik later, nee, dat was Bussum of Zutphen, of?  Uren gevuld met reconstructie, ieder antwoord direct verloren. Mijnen in Friesland, schaatsen in Limburg. De afwas in haar tas.
Terwijl hij onder de vleugel sliep alsof geen morgen hem meer riep, begonnen zacht op 't wit en zwart van 't doodstil glanzend mechaniek de snelle maten van het lied dat in zichzelf verdronken sliep, dat in zichzelf verzonken zag naar wie het riep met klare, jubelende kracht.  Haastig en diep gelukkig schiep Mozart zijn kleine nachtmuziek.
Als ik stilsta van binnen of heel langzaam beweeg en per dagdeel de vaas met tulpen waarneem, zie ik ze uit elkaar gaan, zie ik hoe de bloemen opengaan, het bloemblad vallen in doorschijnende kleur langs de vaas
Hij stapt behoedzaam en ziet grijs van zorgen  dat hij geen muis of mier of mens vertrapt.  De rafelige oren vaal gelapt,  een slurf hangt uit, het slimme oog verborgen.   Als zak van Sinterklaas zou hij voldoen,  met in het rommelige vel cadeaus  zoals entreekaartjes voor circusshows,  veel pinda's, boekensteunen, een klaroen.   Ik weet waarom ik hem zo mild benader.  Hij draagt me naar mijn jeugd terug toen vader  bij 't olifantenperk dit vers begon:   Nu zal ik u iets wondermoois verhalen:  Heer olifant gaat aan het koffiemalen.  Hij deed het nooit, maar 'k wist dat hij het kon. 
Wonderbaarlijk buigt zich over water, zij kent mij niet  het is zomer, de zon schijnt, hommels gonzen, krekels tsjirpen en de wind gaat liggen, uitgelaten, maar  voorzichtig, allemaal voor haar  zij ziet zichzelf en denkt dat ik dat ben, ik, ik  zij raakt met haar lippen het water aan  zij wil geen ander zijn,
Dit zijn rozen voor je en alle poëzie. Dit is mijn mooiste pose: die van liefde's acrobaat, zwevend schijnbaar moeiteloos, maar met krampende tenen boven een bed van rozen en doornen.  Ik zal je nu beschrijven: kijk, ik teken rozen op je huid en jij doornen op de mijne.  Goed, ik ben een acrobaat. Is er een mooiere pose?  Pose van gevaar, balancerend tussen begeerte en verweer: ik stijg, ik val en onderwijl:  ik teken rozen rozen rozen  en dit zijn rozen.
Er staan vijf bomen voor het raam.  Het zijn mijn broers en zussen  die me trouw blijven, nooit vloeken, elke dag een bos bloemen bezorgen.  Het zijn mijn diepste gedachten over liefde, ontucht, glasheldere  doorzichten naar morgen, de dood. Het zijn vijf namen die ik nooit  zou kunnen vergeten. Vijf vingers en aan elke vinger een zegel van goud.  Het is de hand van God, die dag en  nacht over me waakt en me telkens  vasthoudt om mijn middel zoals jij
vergeef de wilde kat zijn beten als eenzaamheid de overhand mocht krijgen begint de wilde roos te bloeien de meidoorn geurt haar kleur is rood of wit violen spelen in de tuin met licht jasmijn blijft aan de strijkstok hangen de weemoed om het alledaagse leven 'wie er passeert, wie er blijft hangen' is niet te overbruggen met een stukje tuin  vergeef de wilde kat zijn beten hij zal ooit in de toekomst aaien wanneer de wilde roos gaat bloeien 
Ik houd het kleine ritueel in ere, opdat je elk moment terug kunt keren.  Iedere dag, wanneer het avond wordt, maak ik de tafel klaar: een extra bord,  bestek, je eigen stoel, een kaars, een glas, alsof je enkel opgehouden was.  Ik hoor (hoe kon ik denken dat hetgene waardoor ik ben, voor altijd was verdwenen?),  ik hoor, alsof de woning nog bestond, het grind, de klink, het aanslaan van de hond,  en je komt binnen op het ogenblik dat ik de lamp ontsteek, de bloemen schik.  Ik hoop alleen dat ik dan rustig blijf en haast niet opziend van mijn stil bedrijf
Oktober. Dagen zijn mistgrijs gekleed  en wilde kastanjes vallen maar raak.  Hun boom een kerel, zijn dos vol  groene stekelbollen. Als dobbelstenen  rollen ze weg, hun hoop gericht op boomhoog.  Onweerstaanbare pralines,  rap door kleine handen opgeraapt,  binnen als schat verloren gelegd –  dood in minder dan een winter.  Herfsttijd kreupelt weken door.  De zon bindt in, het loof gloeit na totdat het oud en bruin wordt afgelegd, de boom bloot naar zijn wortels keert om zo kou te weerstaan.   Alsof het niets is, schept de kastanjeboom 
Omdat de tram niet komt maar wij nog steeds niets zien, verhevigd. Dat er om de hoek een pand gekraakt, een buurvrouw zingt, een oude man een kind dat huppelt aan zijn hand oversteekt, deze vogel deze mooie brievenbus geraakt heeft – liefde, liefde. Maar hier brandt de wereld veilig in een krant met vingers. Ergens zit een lek, verdwijnen mensen, zakt een tegel weg. Maar iemand steekt een kind omhoog, een paraplu, een periscoop. Iemand anders breekt in fluisterzinnen los tegen een rug. Omdat de tram nog eens begint bij de geboorte, dat kan ook. Boven onze hoofden komt een witte wolk, maar geen herinnering. Dat de tram door de velden zingt, bloemen bloeit, wonden maakt maar tranen worden grint dat onder onze schoenen kraakt om onze huizen aan het einde van de richting. Een autootje roept water om, dat er geen water meer. Maar bier genoeg op het terras waar alle mensen kijken. Loopt de liefste zwaaiend met haar glas maar niet herkend. Staan wij met 48 schoenen op de halte en een richting. Wij staan met 48 hakken naar de richting op de halte.
Kronkelpaden. Onverharde wegen. Boerderijen in de plooien van het landschap weggezakt. Silo's. Het notarishuis. De pastorie. De oude en de nieuwe school.  En daar: geboortehuis. Zo levensecht. Zo helemaal gebouwd voor een geborene. Er hangt geen bord. Er staat geen borstbeeld voor. Toch: er werd met ongekende kracht geworpen.  Bovendien werd er ook achttien jaar geleefd. Getogen, heet dat dan. Eerder flink verbogen, maar dat is nu van geen belang. Murmeltalen  klonken in het oor - kraakten uit de radio. Verre werelden, voor later, vouwden waaiers open als in stadse dranklokalen. Maar nee: 
ze kwamen niet uit, pas met de stank van hun stengels kwam een oude bekende zonder sleutel het huis binnen  hij zei niets maar mijn vingers gingen stinken alsof hij mij een hand had gegeven, nu ik niet meer alleen rook naar mezelf  was er hoop: als er stank bestaat bestaat er ook niet-stank - roos en lelie, boterbloem - zelfs een vertrouwde geur is beter dan niemand, ik zou  je weer een keer een oliebol willen zien eten, poedersuiker  knoeien op je winterjas waaronder kleine beentjes  voorzichtig zette ik de ramen tegen elkaar open om het door te laten waaien, maar het verlangen vast te houden een nog lege vaas
1  Als herten in de verte dorstend naar land  Burlen de schepen 's nachts en wekken mijn vriendin.  Wij zijn ook nog maar pas naar hier gekomen  Om nieuw leven. Oude liefde wou dat zo.  's Ochtends tilt het noorderlicht de slaapvertrekken  Uit hun voegen, hemelt ons hier langzaam op  In een machtig geheel, een helende verblinding.  Daar kunnen wij in schuilen voor elkaar.  2  Wij staan op het terras te praten met een wolk  Van af- en aanvliegende meeuwen, geven namen  Aan kiftende snavels die ons brood betwisten,  Ons vlees vliegen naar de stampende haven.  Zij houdt zo van hun magnifieke wreedheid, de zwevende  Obsceniteit van al die malse zatgevreten lijven,  Hun opvliegende natuur, hun vleesgeworden honger.  Zo aards en zo gehemeld zijn ze zeer waarschijnlijk  De krijsende gedachten van haar dode God.  Ze komen gulzig eten uit mijn lege handen
Leven wil ik, levend leven, Leven zonder op te geven, Spijt elk lijfs- en zielsgemis, omdat leven, ‘t moge kloppen op de kin en op de koppen, omdat leven leven is.Want al leefde ik duizend jaren, zonder zien een daagraad klaren door de dikke duisternis van ellende, leed en lijden, Nog zou ik niet graag verscheiden, omdat leven leven is. Omdat leven, laat het wezen wat het wil, een nooit genezen wonde, een schande, een ergernis, geestesschenner, hartenbreker, toch in zeekre maat iets zeker, omdat leven leven is.
Je huis is vol schatten en op stand.  Een kamer voor jezelf. Rustige straat.  Een tuin. CD. PC. Twee lapjeskatten.  Een mooie baan. Kinderen: goed verstand.  Aardige vrouw. Zo kun je nog wel doorgaan.  Zelfs met je ouders heb je nog een band.  Tijdig, omstreeks je vijfendertigste,  heb je je valse ideaalstelling herkend.  Nu, tien jaar later, kun je melden dat  je comfortabel ongelukkig bent.
Hij is een jager die het goede moment kent, weet wanneer het in een winkel druk is,  want hij leeft van oeverloze verhalen, dus nog mooier als de kassa stuk is en hij zich in de rij langer  kan onderdompelen in een binnenzee van geluid en misschien wel even verdwijnt in andermans huid;  dagen waarop hij meer dan anders beleeft, blij naar huis gaat, zijn schoenen  voor de deur zet,  zodat wij denken dat hij bezoek heeft.
denken aan niets dan waarneembare geiten  en jerrycans: ritmisch klotsend vullen ze zich met het ondergrondse  en moeders: ritmisch zingend over het geloof in de vooruitgang van de mensheid  tot de drinkbak van modder water bevat en ze met hun ruige ruggen staan te drinken  en weten dat moeders van oudsher de hoeders van de feiten zijn
Niemand die mij dwazer maakt dan jij.  Er is door Pope gezegd, een dichter, dat niet alle idioten  dichters zijn, en stel. O stel, dat ik bij dezen allebei ben  of allebei onmogelijk uit elkaar kan houden. Ook staat er geschreven dat liefde nergens schuilt  ook niet in het bijzondere, ook niet in jouw ogen.  Ik denk veelal verkeerd, maar dit keer juist, 
Eerst dacht ik bij het woordje kunst alleen aan schilderijen, die stilletjes gevangen zijn in lijsten aan de wand. Ik vond dat zielig en ik wou een schilderij bevrij'en, maar ach, ik mocht het zelfs niet eens beroeren met mijn hand.  Toen dacht ik bij het woordje kunst ook eens aan beeldhouwwerken, die doodstil staan gevangen op een sokkel in de grond. Ik heb een beeld gestreeld, maar of een steen een aai kan merken? Ik weet niet eens of 't standbeeld zélf wel wist dat het bestond!  Nu denk ik bij het woordje kunst aan thuis en aan verhalen, die opgeslagen liggen in een dichtgeslagen boek. Ik kan er met mijn vinger en mijn ogen in verdwalen en vind er soms een streling in als ik een streling zoek. 
Men wordt geboren en krijgt daardoor een naam. Men doet wat in het leven: spelen eerst met liefde en bespelen later tot men oud wordt, schuw en eenzaam.  Dan met dikke longen vol stenen, men stikt op de peluw of ergens in een werelddeel ver van de moedertaal, Men verdwijnt achter de kiezen van de kannibalen.  Vrienden, mag ik het vertellen? Luister, wij zullen niet meer sneuvelen als helden. Wij zullen doodgaan bij gebrek aan vrijheid.  Want zie, hoe vette spinnen slapen in het hart van rechters en profeten. Zij zuigen bloed en beroven ons van onze goede vingers en vleugels.  Er komt een tijd dat er geen tijd meer komt. Vrienden, mocht ik het vertellen? Word niet boos, want wie gedichten schrijft is stapelgek. De dichters leven onder water van de liefde. Ze gokken op de zuurstof van de eeuwigheid. 
Het was laat en het ging over de waarheid.  Essenties vind je in het kleinste meest gewone  zei iemand, zelfs een aardappel heeft zwaartekracht het grootste wat ik deed in mijn leven tot dusver  was niet schreeuwen maar dag zwaaien, dagdag naar alles  wat verdween en begon, doden, kinderen, alles  verandert nu eenmaal, de thermodynamica stelt  dat chaos de regel is, alles beweegt  voortdurend van gaaf naar voor altijd kapot  hieruit leidt men het bestaan van de tijd af, vandaar  ook dat wuiven van mij, van ons – correctie  tot dusver is onzin, het verleden bestaat niet  vroeger is een gedachte, een maaksel, een aanschaf  dus ik heb niets moedigs gedaan, ik heb alleen  zojuist in het donker van de kast die mijn hoofd is  getast naar het vermeende eeuwige vanzelf  van vandaag gekochte knollen en daar dacht ik iets bij  wat ik nooit eerder bij precies datzelfde dacht.
Tussen blind en alziend woont een stam waarvan de leden enkel omlaag kunnen kijken. Hun horizon, twee meters in 't rond, verschuift bij iedere pas. In de rotsbodem hebben voorouders pijlen gekrast naar de beek, de heldere, koele. Als de indianen zich oprichten duizelt het hun de wereld wordt duister:  In liefde ontbrand voor een paar voeten en dijen lopen ze levenslang hand in hand. Schaduw verschijnt en verdwijnt. Het is een raadsel.
Onlangs in Rome  (on my way to the forum romanum)  ontmoette ik een hollandse humorist  maar lachen moest ik pas  toen hij weer weg was.
1   De kracht te hebben  je schoonheid te verliezen  boom te zijn  met alleen je stam   2   Geen hemel zo hoog  of hij zal ernaar grijpen  alleen zijn wortels  nog  --------------------------
De lont verkoolt in het vlamhart en ervoor staat de wapenbroeder van Jeanne d’Arc. Hij zag machteloos toe hoe ze terecht werd gesteld.  Iedere keer wanneer hij een licht opsteekt, ziet hij een geblakerde, terugstaren vanuit het vuur. Neemt waar dat hij toekijkt en wat hij ook lijkt, het is niet voldoende.
Er is nog nooit
Een dame stal vaak uit de vleeshal een kalfskotelet of een vleesbal.
Wie dan leeft zal omkijken  en denken dat wij zonder zorgen waren,  maar wij zijn niet zonder zorgen,  dat wij ons druk maakten om een dode mus,  maar wij maken ons niet druk om een dode mus,  maar om een levende, een levensgevaarlijke, een  dodelijke mus  en dat wij gelukkig waren  en niet beseften  hoe dood wij spoedig zouden zijn.
Koop nooit een auto in Apeldoorn was het eerste wat ze me zeiden toen ik hier kwam wonen, zeker niet als van een oud dametje geweest, altijd  binnen gestaan, cash aftikken Een echte auto koop je niet, die verwerf je om voor één dag koning te zijn, door de stad te zweven  Dat is waarom deze stad van zeven dorpen een koninkrijk in het klein is, een contactsleutel in haar blazoen draagt  En op één dag in het jaar is het land van de koning maar de koning is die dag van ons  ---------------------------------------
Een strijklicht dat zijn schaduwen uitstrekt naar onbereikbaar geworden, al verwilderde plekken om wat zich er ooit voltrokken heeft en misschien nog steeds niet is gewist –  met de wolken wegdrijvende, weer te binnen geschoten, willekeurige momenten, maar er is zoveel horizon waarachter ze vervolgens moeten verdwijnen, terwijl een afgelegen landschap als dit ze zich zelfs zou horen te herinneren  als het kijken eindelijk het vergeten inwilligt zijn alle beelden teruggebracht tot hun essentie, het onderhuidse waar elk woord, elk lied immer uit voortgekomen is  in een van over zee, van over duinvalleien en verstuivingen komend licht, dat alles verheldert
Mijn Daewoo beproefde bij nacht mijn bloed   een kop op tv, de kop van een mens,  het is niets. En lippen en ogen zijn niets  dan een schaduw van uren; nee al wat men doet,   het is niets: het vlees dat men toont, het bloed  dat men spuwt, het is niets. Ik verfoei ook de geest!  Want de ziel die men geeft, het visioen dat men spreekt,  het is niets. En zo al wat men voelt, wat men doet,   het is niets. Het is minder dan sneeuwen en ruis.  En aan een mond die beweegt, het is niets.  Een scheur in een buik, een put zonder kruis,  ach levens zijn minder dan puin.   Wat men spreekt en beweert, alles voedt  slechts mijn oog, en de macht is aan mij, echter zij,  zij zijn niets dan een schreeuw, ik ben het die hen  bewegen of staan, zeggen en doodzwijgen doet.   En ik nu verzwijg hen.- Mijn Daewoo bij nacht  bedroefde mij bitter.- Een kop op tv,  de kop van een mens, het is niets. Het is niets  dan een kop, sluimerend, vol ongezegde  gedachten, ingewikkeld gelach.
maar een paar nieuwe aanstalten zou wel helpen. Oude opboenen, skeletboom tot pijlen schaven, het is niet meer van deze tijd.Liever zelfbouwpakket bestellen, inclusief talige handleiding en klantaardig beeldmateriaal.  Voorfase overslaan is, naar men zegt, optie twee. Deur openen, dikbevolkte stad in gaan, vaste route winkelcentrum. Na een uur constateren dat bewapening onvoldoende, dan wel afwezig was. Verrotzooid terugkeren op zelfverwijtend pantoffelschoeisel.  Die nacht proceduren nalopen. Volgende ochten nog geen aanstalten bij post. Staand voor helder winterraam boos bellen. Bloemknoppen tellen aan gisteren nog dode tak. Mij vergapen aan moed en kleur en levenslust.
Niet bang zijn, niet bang zijn: zelfs onder water gaat het leven door; alleen niet voor ons — een detail dat je maar beter kan vergeten.  Nee, dan het grotere en diepere dat ons omringt bij het eeuwige geworstel op het droge; dat zou wel eens de troost van het hoge kunnen zijn. De grond  is hard, de lucht is scherp: maar zacht zijn de momenten dat je om het kolderieke lachen moet. Een glimlach, meer zit er niet in. Er is een einde, er is een begin.  Niet bang zijn, niet bang zijn; stel het bang zijn uit, en op het moment dat je bang zou móeten zijn, sluit het water zich onherroepelijk
Ik heb het allemaal zelf bedacht:  de dansen, het water,  de auto, het ijs. Alleen jou, jou heb ik niet bedacht.  Jij was uit de doorzichtige tijd gekomen  misschien zoals ik, misschien anders.  Jij had een miljoen jaar wereld  als een eierschaal achtergelaten  en daar sta je  boven op het bestaande  een vlinder in de winter.  Tot het ogenblik kruimelt, breekt  en ons opvreet -- en zichzelf verteert tot de wolk  die zo groot was als alles  en zo groot was als niets.   ----------------------------------------- uit: 'Rollende stenen, getijde', 1991.
Er zijn dagen:  vroeggeboren slakken.  op het hete middaguur  zoeken zij de schaduw  en smelten sissend  in hun eigen slijm dan later het uur  waarop de maan gebaard wordt  maar nog niet ademt  en niet huilt. 
Wat me restte was nabijheid, angeliek en lieftallig als van Lippi, of eerder nog milde spot,  schier onverteerbaar nu de balsemende herfst met vlugge poten  al gauw zijn intrede zal doen.  Ik weet nog van Siena's oude poorten, van de schaduw van een struise cypres. was het ooit beter kersen en dadels eten? Jij in mijn robuuste schoot, een hevig moment van malse gratie.  Ga nu maar, onzegbaar kind, ploeg akkers en lijd honger
Mijn vingers hoef ik niet te zoeken. Als mijn hand in mijn tas graait - beige leder versleten, ik moet nodig een nieuwe denk ik om het meteen weer te vergeten - raakt mijn pen mijn vingertop.  Tussen muntstukken, visitekaartje, plakkerig snoep, plastic olifant, lipstick, tampon, opschrijfboek, vind ik de pen. Omdat de pen mijn vingers vindt. En dan kom ik jou tegen, zomaar uit het niets, om de hoek. Omdat jij mij tegenkomt.  Op een kalender lees ik: Hoe weet ik wat ik denk totdat ik zie wat ik zeg?" van E.M. Foster geciteerd  door Daniel Dennett geciteerd door Jannah Loontjens. Dat ben ik. Omdat mensen mij zo noemen. Omdat er mensen zijn die mij zien. Die mij roepen  of groeten. Het geslacht der mensen is gelijk aan dat der bladeren, staat in de Ilias. Ik zie de aarde  als bol omdat mensen ervan af kunnen. Omdat zij kunnen neerkijken en wij kunnen opkijken, naar vliegtuigen en satellieten die het blauw doorklieven en de lucht tekenen alsof het leven van hen is.
voor D.  Was je niet liever thuisgebleven? Had je de oceaan niet moeten laten, breed als hij is, en heb je onze kou dan nooit gehaat? Dichtbij de evenaar is de maan een boot, een hand, een kom. Daar kan wat in. Veel zorg. Hier niet. Hier wast de maan als een doof oor. Ze leunt en luistert niet. Je hebt de man die jong maar moe was niet gekend. Hij leed waarschijnlijk aan het draaien van de aarde. Dat moet haast wel, als je de waarde van de warmte vergeet en op een middag vindt dat de zon nu lang genoeg geschenen heeft. "Hoezo heb je het koud. Last van mijn blik? Koud om je hart? Koud als je valt? Jij was hier nog niet eerder, wel. Went het een beetje onderhand. Heb je het naar je zin of niet. Vind je dit land geen land voor jou misschien, geen land van melk en honing. Hoor ik je taal, hoor ik je heimwee, hoor ik je, hoor ik je, het is je geraden, van wie is dit kind?" Het duurt geen tel en de stad is veranderd. Dat dacht ik vannacht toen de maan hier een oog was, en boven het land van je moeder een hand. Een boot. Een kom. Ik vroeg me af of jij ook na je dood blijft zorgen voor het kind. En zal ik eens in jouw plaats vragen wat een ander daarvan vindt?
Ik klim in de boom voor het uitzicht een hert komt naderbij om ons te warmen. We spreken hem toe over de stad, buiten de greep van de bladeren. De ogen van het dier openen zich in een weg naar elders we lopen naar binnen het is warm en behaaglijk en zoveel instinct. Mijn man klikt in een poot en begint op en neer, op en neer, en krom en recht, en krom en recht zoveel beweging in mijn man. Het dier accepteert gelaten. Ik loop verder richting hersens, altijd zo gedachtengeoriënteerd. Ik kom terecht in een ijle substantie. Ik zie hier de varianten van het dier. Kortpotig of juist lang, met of zonder hoorns, verlengde tong, ingegroeide hoeven de mogelijkheden zijn eindeloos. het dier gorgelt. Te lang ronddraven is nooit goed dus glijd ik weer naar beneden waar mij man inmiddels in de staart de lucht rond het dier circuleert. Mijn man is zo speels het verwondert mij. We lopen eruit. Het dier schudt zich. We aaien zijn rug en keren weer terug naar de auto
het waren onbestemde kinderdromen: een duister trapgat en ik viel omlaag een hand greep mij dan stevig bij de kraag  en hielp me op de voeten neer te komen  al voel ik nog de kriebels in m'n maag die droom werd door de jaren meegenomen ik leerde om de angsten in te tomen en overwon onzekerheid gestaag  vannacht begonnen spoken weer te leven en mij van broze nachtrust te beroven gedachten hield ik niet in het gareel 
Je schreeuwt zonder stem terwijl je naar me glimlacht en je zuigt me naar je toe als en gat vol licht.  Suis heen, laat me gaan.
Op deze aarde  waar altijd wel ergens gevochten wordt en gemoord, gecrepeerd en honger geleden, zijn zonderlingen te vinden die soepgroente op het brood eten en anderen die zich moed indrinken om een muis dood te slaan. Maar vreemder zijn de miljoenen die in alle gemoedsrust nieuwe mensen maken en veronderstellen dat men zijn ouders dankbaar is.
Het leven in de Hof van Eden was te mooi om waar te wezen  De zon kwam op de zon ging onder De tijd was nog niet uitgevonden  Er was hemel er was aarde Er was lucht en er was water  In het bos de wilde beesten Er was Adam er was Eva  Ze leefden met elkaar in vrede Zonder doel en zonder reden  Ze kenden oorzaak noch gevolg Er was toekomst noch verleden  Ze waren en dat was genoeg Te zijn zonder het te weten
Niet meer op iemand wachten, niet meer denken: waar zou ze zijn, wie ontmoet ze, wanneer komt ze.  Niet meer op iemand wachten, zelfs naar dat wachten terugverlangen.
Bakker Coeck bakt grote taarten, groter nog dan bakker Schmull. Maar Schmull zijn taarten smaken beter dus die Coeck is toch een prul.  Toegift:  Bakker Coeck bakt zoete broodjes, zoeter nog dan bakker Hack. Maar Hack zijn broodjes smaken beter
Niet langer dan een ademtocht lang is dat niet, kijk maar, ik deed het weer zo lang al hou ik van je en dan niet zo maar even, nee de hele tijd als nu, en nu, en verder nog, denk ik, mijn hele leven.
Ik wil het tegenovergestelde van wat ik wil  ernstig is dit (maar niet precies)  ik wil het tegenovergestelde zeggen - -en omgekeerd evenredig weer ontkennen van wat ik zeg ik wil het tegenovergestelde denken van wat ik denk ik wil het tegenovergestelde zijn van wat ik ben (en ook hebben)  en dus wil ik niet wil ik liever niet wil ik het liefst het allerliefste niet  en tegelijk wil ik  (ik ben verdwaald)
Zij daalde de grote schooltrap af,  lichtjes, lenig en vlug -  de wind woei haar dunne rokje op,  haar hand sloeg het terug.  Doch sneller dan die fijne hand  was de koestrende blik mijner ogen:
Er was een bij te 's-Gravenhage die antwoord wist op alle vragen. Toen men hem moeielijk genoeg
Voor Aylan Kurdi het 3-jarige Syrische jongetje dat, verdronken, aanspoelde op het strand van de Middellandse Zee.  Wie ben jij en wat lig je daar raar  Ben jij de bode in ons toneelstuk, de  eenling die van gruwelen vertellen moet  Ben jij een aangewezen gebieder, die onze  realpolitiek van afstand komt herschikken  Ben je misschien een ‘gevalletje van zuiver  toeval’, een kindgod, een activistisch beeldend  kunstwerk van siliconen en polyurethaan?  Wie ben je? Ie è û (Echoën minuten stilte)  Dat je geen teken geeft maar een teken bent  is iets waar geen dorre ouder iets mee kan  En dat jouw oversteek zijn eigen metafoor werd  vinden enkel hermeneuten interessant  De gang van abstract naar concreet heb je  ongewild ontgoochelend schitterend volbracht.  Wie ben jij en wat lig je raar en waar  zijn je emmertje en je schepje
Ik stond naast een tafel en het verontrustte mij dat ik zo alleen was en opeens hoorde ik het kloppen erg zachtjes weliswaar maar iets maakte zich kenbaar. Het was zo subtiel dat ik moest knielen, zo vond ik de stoel en ik raakte het hout zoals je een tong raakt, ik legde mijn vinger in een nerf, het begon onmiddellijk te schemeren en dieren stonden om ons heen. Inmiddels was ik al niet veel groter dan een speldenpunt en innerlijk dronken de stoel zond mij zijn gedachten, vrij technisch maar gevolgd door het ruisen van bomen voor even, een seconde of drie werd ik stoel. Het was zalig, zalig dat hout in mijn wervels! De klop in mijn been, een bestaan zonder bloed of gedachten. En stil te staan eeuwig. En opgetild. En altijd die functie en een innerlijk waaien van de bomen afkomstig.
ik geloof in een rivier die stroomt van zee naar de bergen ik vraag van poëzie niet meer dan die rivier in kaart te brengen  ik wil geen water uit de rotsen slaan maar ik wil water naar de rotsen dragen droge zwarte rots wordt blauwe waterrots  maar de kranten willen het anders willen droog en zwart van koppen staan werpen dammen op en dwingen rechtsomkeert.
Wolken. Schrikbewind boven de zee. Er staat drie millimeter glas tussen mijn leven en de naderende nacht.  Trillingen in het ondergrondse lopen in mij door. Reeds grijpt de wildernis mij bij de benen.  Aan alle deuren schudt de wind. De wolven wapenen zich tot de tanden.
Wie wat wil zeggen heeft winter nodig kale takken zonder blad  Spoor van vogels niet  hun fluiten water ongenaakbaar hard en glad  Wie dat wil heeft in zijn ogen iets gespaard dat kijken heet  Wie dat kan  weet in zijn zwijgen wat hij zegt het best bewaard
De jonge vrouw vroeg heel bescheiden: ‘En bent u ook godsdienstig?’ Ja, zei ik, ik ben tegen doodstraf.  Ik kon dat antwoord niet ontwijken  hoewel het toch iets anders blootgaf.   En toen ik ook nog zei: en,  mijn god heeft poten als een gier,  waar hij mee daalt en wipt om op te stijgen,  hij ziet er uit als een vervaarlijk dier,  vond zij mij denk ik wel een heiden.   Dus ging zij het nu moeilijk maken: ‘Verrees de mens op ’t Woord de Scheppers
Varend van eiland naar land: een eenvoudig tafereel van roestig wit ijzer, splijtend beslagen groen water waar ik naar kijk  kijkend zeer goed bewust ben ik mij van mijzelf in dit hier en dit nu, beide niet eeuwig maar toch duuzamer dan bijvoorbeeld een woord: ik denk omdat de dood onmerkbaar nabij is  en terwijl het strijkje valencia inzet zie ik eensklaps loodrecht onder mij een dood wit paard drijven op zijn zijde  een dood wit paard wij varen er voorbij met ongelooflijke snelheid—
Er zijn huismussen en grasmussen en allerlei ras mussen nog daartussen misschien; maar er is bij de mussen nooit onderscheid tussen maximussen en minimussen te zien.
Nog steeds die luchten, schaduwen van wolken wegvluchtend op windrimpels in de rivier  Het landschap onherkenbaar veranderd zeggen wij die nu leven, nu zien  Er is een wereld, diep beneden, hoog boven ons die wij hier alleen vermoeden kunnen  Het moment na de laatste toon voor de eerste herinnering: een ruimte die bij iedere ontdekking verder uitdijt  De trein ratelt over de brug ik kijk naar beneden, naar een visser die even iets uit de diepte tilt.
In een hoge groene kamer -blauwe bloemen op t behang - waar de wind nog héél lang liedjes, overal vandaan, zachtjes in je oren fluistert, wie wil daar niet slapen gaan? 
Zo simpel is het. Jij bent de waarheid waar ik ben de tijd staat stil de klok verstrijkt en wij zijn altijd samen.
En in de schemering zong de uil zijn blues; veel  van ook zijn verdriet was al geweest, zijn droevig  lied kwam immers uit zijn hele lichaampje en niets  gekunstelds was er aan het werd door niets  gestuit - zo hoort muziek te zijn: voluit, een druppel  die je dorstige, je uit- gedroogde ziel  in zich opzuigt.
in het zachte oor van de ezel valt de avond in de muren de rest van de zon  valt de schaduw langer en langer in het trage gebaar van de rijzende duisternis
Ik houd het meest van de halfland’lijkheid:  Van vage weidewinden die met lijnen  Vol wasgoed spelen; van fabrieksterreinen  Waar tussen arm’lijk gras de lorrie rijdt,   Bevracht met het geheim der dokspoorlijnen.  Want ‘k weet, er is waar men het leven slijt  En toch niet leeft, zwervend meer eenzaamheid  Te vinden dan in bergen of ravijnen.  De walm van stoomtram en van blekerij  Of van de ovens waar men schelpen brandt  Is meer dan thijmgeur aanstichter van dromen, 
Je hoeft niet te praten ook geknisper van kranten komt duidelijk over of als je slikt keelschraapt een schoen uitschopt  het suizen van het gas de tik van het licht uit de telefoon buiten de auto's mijn korte adem  maar als je toch iets zegt zeg dan liever iets aardigs iets dat i nog eens af kan draaien als je weg bent.
Het ijzelt, en de struiken zijn van glas. Wij lopen samen door het witte gras. Er zijn van die momenten dat ik wilde dat alles nu maar bleef zoals het was.
Om echt te lezen moet je alle lichten uit doen, woorden houden van duisterheid zoals het beeld houdt van de donkere kamer. Onder hen beiden zouden ze zonder geluid te maken de wereld kunnen vervangen.
Ik had drie beestjes, drie beestjes van steen. Een vogeltje. Een veulentje. Een varkentje.  Ze zijn gevallen. Ze braken stuk. Ik heb ze gelijmd. 't Is bijna gelukt.  Ik heb drie beestjes, drie beestjes van steen. Een volentje. Een veukentje. Een vargeltje.
Soms hebben geuren kleuren. Neem bijvoorbeeld mij nou: Na een bad ruik ik lichtblauw.  Roze geurt mijn tante, rood ruik ik als zij mij zoent. Groen hangt om geraniums, oranje om een gepoetste schoen.  Paars snoof ik eens op toen ik naast een opa stond. Wie een toverbal eet ademt gekleurde wolkjes in het rond.  Uit een doos kleurpotloden komen ongelogen
terwijl het mannetje langzaam stram wordt en de boterhammen  de kinderen omhoogtrekken compenseert de ongewenste  panoramablik de verliezen die wij leden in de sectoren gras  en bloem. Of wij het voormalige opperwezen kunnen overklassen  door onszelf te upgraden naar een regeneratief organisme is een vraag  die vandaag het zicht beneemt op deze smartelijke kwinkslag:  jouw paardenstaart herinnert ons blijvend aan het veulen dat je was 
Als een massa zwaar lijkt, zegt Verlinde komt dat doordat het universum zich verzet tegen het optillen ervan. Toch wordt de tafel opgetild, meer leeg dan vol en komt weer op zijn pootjes terecht, licht wankelend.  Wat is het probleem als iets altijd heeft bestaan? Drijven de sterren als schuim op de golven
... zag jij misschien dat ik naar jou, dat ik je zag en dat ik zag hoe jij naar mij te kijken zoals ik naar jou en dat ik hoe dat heet zo steels, zo en passant en ook zo zijdelings - dat ik je net zo lang bekeek tot ik naar je staarde en dat ik staren bleef. Ik zag je toen en ik wist in te zien dat in mijn leven zoveel is gezien zonder dat ik het ooit eerder zag: dat kijken zoveel liefs vermag.
Als je zoveel om iemand gaf dat je alles wat je had je huis en je hele boel daarvoor zou willen geven dan werd je alleen maar veracht.  Toch is het een gevoel dat inslaat als een flits een brand vlamt door je heen en er is geen rivier geen water in de wereld dat zulke vlammen blust.  Houd me dicht tegen je aan als een band om je arm als een hanger op je hart want sterk als de dood is de liefde, en afgunst zo diep als het graf.
Ik pluk de sterren uit de hemel en graaf de maan op uit het zand.  Kijk alle schaduwen verdwijnen ze lopen weg, ik zing en dans.  Ik haal het zonlicht naar beneden en stop het in mijn schoudertas.  Nu loop ik zingend door de dagen: het is zoals het vroeger was.
Dag papegaai zei de pinguïn. Dag papegaai zei de papegaai. Nee, zei de pinguïn, jij moet dag pinguïn zeggen. Nee, zei de papegaai, jij moet dag pinguïn zeggen. Nee, zei de pinguïn, ik ben een pinguïn. Nee, zei de papegaai, ik ben een pinguïn. Jij bent een papegaai, zei de pinguïn. Jij bent een papegaai, zei de papegaai. Stomme papegaai, zei de pinguïn. Stomme pinguïn, zei de papegaai.
Het land is warm. De weg is wit.  Het duin is leeg. De zee is stil.  De zon is grijs. De dag is heel.
Al bij de oogarts wou ik niet lezen: de allergrootste E, ik zag ‘m niet staan. Ik wou al vroeg Foster-kindje wezen. ‘Wat staat h i e r nou?!’, schreeuwde de arts ontdaan.   De tranen drupten in m’n jongensblousje. ‘k Had allebei m’n oogjes dichtgedaan. O! ‘k voelde dat de man nu snel ging slaan: ‘Een h o n d j e…?’, piepte ik, ‘…òf een p o e s j e?’  De klap die kwam kan ik vandaag nòg horen: schuimbekkend vloog de arts de kamer uit, kwam terug en schoof een lasbril op m’n oren. Maar ditmaal zag ik s t e r r e t j e s voor de ruit!
Mocht het helpen: we bestaan massaal niet. Kijk naar zomers die nooit overgaan, roestvrijstalen keukenmessen, daarnaast         bewegen we getalenteerd, feilloos in het niet-bestaan.  Er is geen sprake van, dat valt eenvoudig aan te tonen. Wij hebben A) geen tijd en B) geen materiaal. We leven tussen de bepaling van een plaats en een gedachte.  De duur hiervan is puur geluk. We zijn gemaakt, we vielen te verwachten. In deze tuin, achter de ramen, woekert de klimplant, pikken veren driftig beestjes van een bast, zwelt het fruit.  En wij bestaan niet, kunnen bewijzen niet te bestaan. De boom, de zee, de roos – elk woord dat past loopt uit, hervormt zich mettertijd. Wat groeit, groeit roekeloos.  Wij kennen de plaats noch de gedachte, zijn het mooiste godsbewijs: in onze ogen zie je de lengte van dagen, in onze kamers de afwezigheid.
Aan de buitenkant  is de hand van mijn vader een polderland met riet en pluimgras blauw gezwollen beken en hier en daar, verstrooid, wat zonnebloemen.  Aan de binnenkant is de hand van mijn vader een stafkaart met snelwegen en wandelpaden. Ik vind er altijd  de weg op naar huis.
Zij is een huls van vlees die stilligt op een steen, een vlinder met een vlinder om zich heen, en hij is iets dat wegdrijft en weer terugkeert, liegt, breekt en steelt, liegt, wegdrijft en weer terugkeert.
vaar op de stroom van de vergankelijkheid heb geen verwachting heb geen vrees nadert het einde laat het komen zorgen worden overbodig
Het is laat zoals ieder jaar, de tijd zit krap in zijn heden, de dag is steeds weer geweest  steek dus het licht aan dat de toekomst nog uitspaart, spreek het brood aan dat nog niet doof is, maak de taal waar achter zijn tekens, spel het vlees, stil de tijd, leef nog even
Even maar in bloei langs de spoorlijn de klaproos met het kleine behaarde blad de bloem  vuurrood en donker middenin.  Hoog boven het gras wuift ze 
Laatst zag ik hem terug, de jongen uit mijn jeugd, die ik op school in bang geheim vereerde: blonde Prins Satan, ongenaakbaar schoon, wiens wrede lach mijn schuwe hart doorboorde. Ik denk niet dat hij ooit iets heeft vermoed van wat een vol jaar lang mijn ziel verteerde, noch dat ik, hoe vaak, honderd, duizend malen? - zijn tergend beeld voor mijn geloken ogen - mijzelf ontblootte en in eenzaamheid beroerde. Ik werd er niet verlamd, noch blind, noch doof, maar wél krankzinnig van: het heimwee naar zijn haar, de dorst naar zijn vermetel kruis, de honger naar zijn heupen, werden niet minder, maar na elke keer nog erger. Maar, als gezegd, laatst zag ik hem terug; hij stond vóór mij, in de rij, op het postkantoor: een bevende grijsaard, bijna zonder haren. Zijn dove schreeuwstem vroeg aan het loket: 'Wat kost een brief? Een brief naar Engeland?'-
een kraan het hoog geluid van liefde fluit een waterstraal die onverslapte aandacht tikt een dronken boodschap in de brievenbus een onverwacht bezoek aan de deur gevonden  de zee die door de straten weifelt de zon een onbeholpen minnaar op mijn huid en de doofstomme takken van de bomen in mijn ogen et cetera  Tenzij ik jaren op je wachten wil en op je mond het stempel ongeopend druk  als met een zegelring die woorden bloed en vlijt in de nagels drijft  de handen die niets meer weten van het feest dat morgen in de cijfers van het heden wijdbeens staat geplant
je staat even stil bij een lijn, bij een kleur, je ziet een bloem en hoort om je heen stemmen en schoenen maar nu reis je alweer verder.
Als ik niet bang was  zou ik het durven. Als ik het zou durven zou ik slagen. Als ik zou slagen zou ik het kunnen. Als ik het zou kunnen zou ik het willen. Als ik het zou willen zou ik het kunnen. Als ik het zou kunnen zou ik slagen. Als ik zou slagen zou ik het durven. Als ik het zou durven dan was ik niet bang.
Je kruipt niet langer op het land dansend gaan je vleugels je landt in bloemen en in licht je schittert wat een mooi gezicht een bloem boven de heuvels.
‘t Is bijna lente, de knoppen zijn al weerloos,  de takken steken hun armen uit  en de groei heeft de bloei ontdekt.  Het blijft voorlopig lente,  omdat het gretig groen is.  Het was de luidruchtige lente,  die even heeft geglimlacht.
Het is weer helemaal genieten. Zo zou het altijd moeten zijn: licht  en vredig dus, alsof alles ineens voor altijd en nooit weer is. Geen lengte van dagen, geen gevoel van weg te moeten en te huilen. Nooit
Ik zeg. Zeg niets. Niets zeg ik dan: Wij. Het splijt  dikwijls maar is, immers heeft een soort. gewicht  van 34.3, atoomnummer 2 : 2 protenen (jij  en ik), 2 neutronen (?) en een heel kleine neutrino.  Onder het uitzenden van een &#955;-deeltje ontwikkelen wij een zo sterke erotiese warmte —gelijk aan zes volledige echtparen in hun eerste graad  van kennismaking—dat wij materiemystici oplossen  in licht. Neutraal is de witheid  die niets omringt, niets is, niets  wil.  Geen astrofysikus zweeft voorbij. Geen supersoniese engel  ruist. –Geen adem, geen adat, geen Adam.
Zaterdag zondag maandag trage week en weke dagen  Een stilleven een landschap een portret  De wenkbrauwen van een vrouw Die zich sluiten als ik nader  Het landschap waarin blonde kalveren waden Waar het weder van erbarmen In het Pruisisch blauw der weiden ligt gebrand  Toen heb ik nog een stilleven geschilderd Met onherkenbare wenkbrauwen en een mond als een maan Met een spiraal als een verlossende trompet In het Jerusalem van mijn kamer.
Hoe zijn wij hier geland, waartoe... vanwaar...? ligt ergens aan het strand dat vreemde schip nog klaar? en als het anker is gelicht, naar waar... naar waar...?
Twee zusjes zitten voor het raam. Eén leest. De ander luistert. Haar handje schuifelt door het haar. Er is nog even samenhang maar dan ontgaat haar het verhaal. De duim blijft steken tussen mond en kin. De oudste leidt met zachte dwang haar zusje weer het sprookje in.
Twee zusjes zitten voor het raam. Een leest. De ander luistert. Haar handje schuifelt door het haar. Er is nog even samenhang maar dan ontgaat haar het verhaal. De duim blijft steken tussen mond en kin. De oudste leidt met zachte dwang
hoe lang denken we het hier uit te houden? wij die gestrand zijn tegen dit rijke continent zonder ooit onloochenbaar in Afrika te landen wij in huizen in Amerikaans-koloniale stijl die wij omringen met parken en tuinen om aan de aanspraak van het landschap te ontsnappen die op kelims lopen, in Nederlands dialect praten naar Duitse liederen luisteren en Engelse poëzie lezen die 's ochtends eieren met spek eten onze lijven in westerse mode hijsen met vakantie over het continent naar het noorden vliegen om ons in stamlanden te laven aan muziek en kunstgalerijen en na terugkeer onder het Pruisische schilderij van Domsaitis uit Fins glas Glenfiddich drinken  waarom ook niet? hier zijn we na drie eeuwen nog niets anders dan een stukje westers curiosum. 
Een half petje kip, een popotamus hip, twee muisjes vleer vier hanen weer, acht beelden voor, zestien kijkjes door, tweeëndertig vliegjes vuur, vierenzestig kastjes muur, honderd achtentwintig fouten druk, een kippetje tuk? tweehonderd zesenvijftig stokken tover, vijfhonderd twaalf tochten over, en ongeveer, duizend minnen meer. 
Prachtig en langzaam bloeit de tuin, in jong gras ligt de stilte, een handvol bloesem, een handschoen groen om takken van de winter.  Het raam staat open, het gordijn beweegt, de wind gluurt binnen, zijn armen om de schaduw van de nacht die hem moet tillen.  Zij slaapt, een zwaan, een vlinder door blad hoor ik zijn voeten gaan.
Het verschil tussen dwalen en verdwalen is de verte van huis – de bocht die je verleidt een nieuwe bocht in; de tijd is hier anders, niet trager maar in een vriendelijker licht  en het licht is hier waar niet alles knippert en schreeuwt geduldiger: zoals jij nietsvermoedend in dit gedicht bent gelopen;  een bocht na een bocht, na een strand weer een ander strand, een groene zee, een geheim eiland 
Er woont een zachte zuster in mijn huid een vrijbuiter die in mijn lichaam bijt ensoms haar handen op mijn zijde legt, ‘s nachts stelten loopt, of danst of rust.  Dan dringt zij ook haar dromen aan mij op en ik leg mij huiverend naast haar: een dode, een schamel geraamte, knikkend en stamelend.
Verloren oorlog of wat lijkt op verloren oorlog of wat lijkt op verlies; aan wie wordt het bestuderen overgelaten?  En de nog niet afgesloten oorlogen? Wat al bestuderen? Brieven van vermisten?
Ben ik hier om licht te zien of het duister, bij de kolom die opzij staat, in de stad waar uit op ijzeren wegen  Ben ik hier om gedachten mee te geven, woorden?  Woorden voor terreinen en gruis?  Zoals uit de zwart geslagen boom met afgescheurde tak toch weer
ten opzichte van dat ene licht op zee een schip staan alle sterren stil tenzij ze vallen bedrogen door het licht van de ene ster reeds eeuwen gevangen en nog te zien blootsoogs  zien wat er niet meer is omdat het er nog is  zo valt ook de mens in het ogenblik de eeuwigheid in
Innig vertrouwd met steeds hetzelfde elkaar, daarvan met almaar minder volle teugen genietend, steeds meer mondjesmaat, maar toch, daarvan toch mooi nog altijd steeds genietend -  geef ons maar zonnebloemen, weken lang maar zonnebloemen links en rechts, met hier en daar een korenveld, of maïs desnoods, met hier en daar een wei, een stukje bos desnoods, desnoods een korenveld en zonnebloemen,  wij krijgen daar niet makkelijk genoeg van, wij zijn allang elkaars grande randonnée.
De zon die hem wakker sloeg  volstaan zou te schrijven: de hamer neerkomend op de domme of achteloze vinger ontketent een wereldoorlog  of beter: de eerste blinde schermutselingen in het omstreden grensland: in het jonge zonlicht gaat het oude weerlicht nog even volledig verloren  de rest is pakpapier, houtwol journalistiek, psychologie, voort- planting, het uitstellen van zelfmoord de romankunst, heldendom, lafheid, liefdes als lieveheersbeestjes bijtend, als vliegen wegvliegend naar ander aas  de rest is wat wij verdedigen wat vernield wordt de republiek of het koninkrijk het dagelijks brood of althans het gat in de maag dit gedicht
De sneeuwvlinders fladderen wild         laag langs het betonnen plafond         en vinden geen uitweg dan sterven,         het pad nergens heen wordt al slik.         Maar ’t gras is een pasverschoond bed,         de lakens nog koud en kraakwit,         waarop met een o in de mond         – een noot voor zijn kaken te groot –         en kogels van ogen zo rond         het kind als een eekhoorn doodstil         zich maar te verwonderen zit.
Honden zijn beter ziek dan wij. Ze zeuren niet, ze zijn niet bang, liggen bijvoorbeeld opgerold - veilig om zichzelf heen - op een stille plek. Kijken je aan, bewegen niet, wachten tot hun lichaam op wil staan. Ik wou dat ik zo ziek kon zijn.
Als een schoft om een praatje verlegen zit  Vindt hij altijd wel op straat  Een schoft die om een praatje verlegen zit  Met wie hij dan praat   Maar koning, met wie praat jij in zo'n geval  Je zoekt je dood, je blijft alleen, ik zie het al  Want een koning heeft alleen maar minderen  En z'n kinderen en z'n vrouw   Zelfs als een hond wil gaan wandelen in de stad  Vindt hij altijd wel een ander na een blok of wat  D'r wordt gesnuffeld en okee bevonden  En gaan ze samen verder, twee honden   Maar koning, met wie ga jij in zo'n geval  Je zoekt je dood, je vindt geen mens, ik zie het al  Want een koning vindt alleen maar minderen  En z'n kinderen en z'n vrouw   Zie, de koning zet z'n kroon af Gaat de stad in naar het goedkoopste café of het duurste hotel Zie, de koning bestelt een koffie of whisky  Kruipt in een kring, kijkt of zich heen  Dan merkt ie het wel  Dat alle mensen vinden dat ie stoort  Alsof een koning ergens anders hoort  Alsof hij echt slechts hoort bij minderen  En bij z'n kinderen en z'n vrouw
Ik kan mijn ogen sluiten en niet meer zien. Ik kan zelfs mijn ogen openen en niet meer zien.  Het doet geen pijn. Ik kan heel goed niets denken en niets hebben en niets vragen en niets zijn.
Later, als ik zwakzinnig ben met schoothond en schrikvel houd ik een kruik warm tegen me aan en praat ik met je in mijn slaap. Als je nu kan begrijpen wat ik dan ga bedoelen, krakende dorre tak dat ik ben, ga ik me niet zo afgebroken voelen maar meer een uitgeblazen paarde- bloem. Hoor je me dazen? Daar gaan mijn parachuutjes al.
(Zo lag ik wel en lig ik nog: liefde vernieuwt en en verdiept zich.  Steeds meer huiden wierp ik af- nu eindelijk in mijn eigen  laatste vel,  ben ik kwetsbaarder dan ooit)
Bij dag slaagt men erin om te vergeten hoe diep zich de verraderlijke pijn sluw als een slang in ’t hart heeft vastgebeten. Bij dag slaagt men erin gewoon te zijn  tevreden en zelfs opgewekt te heten. Gewillig drinkt men de goedkope wijn der alledaagsheid, tegen beter weten, en laat zich troosten door de zonneschijn.  Alleen de nacht, genadeloos, ontdekt hoe tevergeefs de ziel zich tracht te warmen aan ’t droombeeld, door herinnering gewekt. 
Kun je een vaas haar breekbaarheid verwijten of een hand het breken van de vaas? Misschien is het zo bedoeld dat de vaas de hand op zich af zingt zodat de hand niet kan weerstaan, hoewel de hand weet dat hij slaat en in de vaas al scherven zingen voor ze zijn ontstaan.  Waarom zou de hand verlangen naar een vaas die, als een hals, zich uitstrekt naar de hand die haar wil slaan? En waarom wil de vaas haar scherven naar de oppervlakte zingen zodat de hand haar niet langer kan weerstaan?  Misschien droomt de vaas wel van de hand een roos te maken, wil de hand op zoek gaan naar de vaas om eindelijk de scherf te vinden waarmee hij rozen uit zijn eigen pols kan slaan.
Zeggen wij woorden, gedichten. bedoelen wij: mensen, gezichten. Wij spreken  een dubbelel taal: iedereen, allemaal, eeuwigheid, overal, betekenen: jij en ik, ademval, ogenblik.
Zeker, mijn liefste, ze zullen, maar wij zullen meer, ze zullen zullen, maar met speels gemak zullen we meer  wat ze ook zullen: ze maken geen enkele kans want wij zullen meer, we leven allemaal niet meer dan gemiddeld  tachtig jaar, zij niet en wij niet maar zie maar mijn liefste wat wij uit die zeg veertig jaar nog kunnen peuren terwijl  zij, ach ze zullen maar en zullen, geef ze honderd jaar voor mijn part en nog zullen ze niet meer dan wat ze zelf zullen  alle vogels die hun vleugels uitslaan, tegelijk, niet om te willen vliegen maar uit pure schrik, ze zullen net als wij mijn lief  maar voor het zover is, zullen we, zullen wij, wat we zouden in die hele rij van gezegende jaren die we nog hebben, zullen we.
Wereld, ik leef in het domein van lichte taal in wintertijd de gangen leeg, de kamers ruim en zonder grens de binnentuin.  Einder, bedaar, ik heb een huis dat mij bevrijdt: onder dit dak ben ik een mens die adem krijgt.
De zee is de zee, een geweldig vat waarin dood en verderf regeren. Ik neem op zijn tijd een verfrissend bad, maar leer toch de dood niet waarderen.  De zee is als zee ook een levensbron, dat kun je bij iedereen lezen. En toch zit ik liever terzij in de zon een beetje mijzelf te wezen.  De zee is de zee, het domein van de vis, en de draagster van duizenden schepen. Ik weet dat de zee een godgeschenk is, maar ik heb het er niet op begrepen.
Tussen blind en alziend woont een stam waarvan de leden enkel omlaag kunnen kijken. Hun horizon, twee meters in 't rond, verschuift bij iedere pas. In de rotsbodem hebben voorouders pijlen gekrast naar de beek, de heldere, koele. Als de indianen zich oprichten duizelt het hun, de wereld wordt duister.  In liefde ontbrand voor een paar voeten en dijen lopen ze levenslang hand in hand. Schaduw verschijnt en verdwijnt. Het is een raadsel.
Ik waag mij haast niet in die straat waar gloeiend puin in 't donker staat. De wind loeit om een bouwvaltop, een schelle vlam schiet suizend op, belichtend als in spotternij, de resten van wat huisgerei. Hier vond wie daaglijks nam en gaf een ruw en eindloos massagraf. Het werk van hersens, hand en lust is even grondig uitgeblust.  Ik wend mij naar de waterkant. De schepen liggen leeggebrand. Het water, d' eeuwenoude baan, voert bloed en roet naar d' oceaan. Daar staat de dood nog op de brug, een zwarte schaduw, recht van rug. Och broeders, hij bleef ongedeerd terwijl uw schim hier langs marcheert. Links, rechts...  Maar als die stad weer is herbouwd van staal en glas en steen en hout, die kleine wereld is hersteld, bolwerk van koopwaar, zee en geld, als er gewerkt weer wordt op de as van wie voor kort hier werkend was _  
(als Louis Couperus nog zou leven en dit alles mocht aanschouwen)  Voor gij aanstonds het stadion betreedt Houdt mes en eene vuurwerkbom gereed  Zie ginds die vreemde spits van PSV Hij is de vrucht eener prostituee  Toont in den zoomer trots uw blooten bast Waar twintig liter Heineken in past  Spuwt geel en groenen fluimen op den vloer En scheldt de spelersvrouwen uit voor hoer  Verheugt u in wat Jahweh heeft verbooden En maakt den Amsterdammers uit voor jooden  En heeft uw voetbalploeg weer geen succes Dan zwaait u gans vervaerlijk met uw mes  U sloopt wat banken en u sloopt wat stoelen En veele ziekten rollen uit uw smoelen  Weer buiten vraegt u jolig en adrem Waar zijn de ruiten van den Haegschen tram  Tot slot maakt u een vorstelijk gebaer En toont uw tatoo van den ooievaer  Ge weet, ge hebt van niemand iets te vreezen Zoo gij iets zijt, dan zijt gij Hagenezen
Komt er in de natuur een rechte lijn voor denk je; de horizon is er een en de zgn. pijpestelen als het giet, spiegelbeelden in een waterplas, de lijn die ze van de wereld scheidt - alleen met je oog half in het water zie je dat precies; evenwicht is ook zoiets, een vrouw als ze, de handen gevouwen om haar knie, met je praat, het tere streepje dat ze heeft, een paar  stralen van de zon, perspectief geeft dat aan een wolk, de lijnen die van sterren beelden maken of van sommige bloemen vijfhoeken, daarmee bedoel je dan jezelf, een mol ben je op de grens van aarde en lucht.
Gister gelopen onder de spoorbrug door, driemaal de zon voorbij met het nieuwe kind, tot waar je de autoweg ziet.  Hoe je verdeeld raakt, op- gedeeld over steeds meer leven, zoals de zon op drie plassen, over drie bruggen, driemaal gevangen in mist, uitgerekt in water, onderging achter ons, voor ons.  Vuurtje gestookt in een krant onder de spoorbrug maar niet meer kind geworden daardoor,  ouder hooguit, aan de randen aangevreten, onleesbaar.  Zij in de wagen werd blauwig. Haar daarom even opgepakt, haar tegen haar gestaan. Neergelegd, terug  gegaan als altijd, iets later misschien. Nergens meer gestopt.
Paarden ver weg, met dit vergezicht heb ik et moeten doen. Ik heb niet geweten dat ik onder hen graasde en was.  Nu ik weer paard ben, af en toe, zoals nu, is mijn lijf zwaar en gelukkig geworden van al dat gras. Het is vreemd om te zijn wie je bent, een paard ver weg in de wei.  Zij heeft me gevraagd hoe het onder de mensen was. Geen mens had mij dat ooit gevraagd. Dank je, heb ik gezegd. Dat was niet haar bedoeling.  Als het mist, zie ik haar kop boven de mist, als het regent, glimt ze alsof haar hele lichaam huilt, als de zon schijnt, schommelt ze met haar kont. Allemaal voor mij, dat zie ik wel.
Zomer in de stad iedereen maakt zowaar een beetje 'n gelukkige indruk alles is glanzend warm huiden en huizen ik eet meer fruit morgen word ik veertig en gisteren liepen ze op de maan geef vrede een kans en hoop op betere tijden
Vooral pygmeeën ambiëren zeer De grote aandacht trekkende gebaren. Luidruchtig gaan ze, denken ze, tekeer: Maar uit hun mond komt ijl geruis gevaren.  Ze zien zichzelf graag midden op de markt En slijten daar verschrompelde problemen (Met moeite hier en daar bijeengeharkt) Voor nieuwe passies. Roest voor diademen.  Al 't minder kleine is groot voor de geringe. Een reus alleen kan nietigheid verdragen. Hij schept behagen in de kleinste dingen: Aardschokken, volksoplopen sprinkhaanplagen.
Zjöl ie vuurzichtig wjaen ?  Ik weet wal da-j mar ne bòschop douwt hier dichtebie en da-j gein kleer òn hebt vuur ne lònge räize.  oen kus is licht oen blik geröst vraedig zint oene hoand en vout.   Mar dichtebie   de grote  eerde,  achter dit ogenslag                      ne zee vòn tied.  Zjöl iej vuurzichtig wjaen?  ----------------------------------------------------------------
Vanmorgen hebben wij in het Wilhelminagasthuis ter gelegenheid van het jubileum van de Vara een echte ouwe socialist ontleed.  Het was gek wat er allemaal tevoorschijn kwam: halfvergane rode vlaggen, strijdliederen, Internationale broederschappen en solidariteit, AJC een potje poepen en zes geschiedenisboeken door P. Quack (antiquarisch).  In plaats van hersenen vonden wij: ‘Een ver- ontrustend rapport over de afnemende belangstel- ling van de jongere generatie voor het dem. soc.’
Hun huid geschramd  aan prikkeldraad en scherven  hun ziel gekneusd  hun vlees gekooid  verscheurd van kamp naar kamp -  in niemandsland  zelfs niet vogel-vrij.
Uit driftloos grijs bestaat de morgen van het riet, waaraan nog pluis van schemer hecht, de resten van verdriet in dunne hersenschimmen. Nevel van een ons stijgt van het water op om zich te voegen bij geluid en bronst van uitdijend ontwaken. De eerste kraai forenst van nacht naar licht in de ternauwernood onthouden plicht iets van de doodsangst ongedaan te maken.
er waren nooit woorden voor laat staan hoge plafonds of hemels je wilde nergens naar toe je wilde niets bereiken het was droog laag viel op laag als bladzijden in een oud Frans boek plakten we aan elkaar maar met verbeterde sterker ruikende verslavende lijm ik wenste toen dat het eens los zou laten dat er een woord viel dat het eindelijk zou gaan regenen
Deventer. De schilder heeft zijn huis om in en uit te gaan. Zijn wereld is een wandeling, langs IJssel, marktplein en het oude Bergkwartier, dagelijks te herhalen. Een woede ligt erin besloten, monotoon; de kop van vrijheid, nauwe straten, steeds dichterbij. Hij stuwt; hij spreidt, streek voor streek en ongekend: Deventer, het hart een abstract schilderij.
Tussen zeven katten woon ik om nog te zwijgen van paarden en honden. Het gras rond mijn huis is te lang. En wat zou dat.  In alle vroegte beklim ik de trein, draaf door het land, praat met deze en gene, haal veel te veel verhoop. En wat zou dat.  Hee de week ben ik driftig op stap en als ik thuis ben meestentijds afwezig. Je zult er maar mee getrouwd zijn.  Ha! Nog even en ik maai het gras, breng maat en orde in mijn bezigheden, vol rustig aandacht voor kind en voor kraai. Dàt zal wat moois zijn!
Poëzie, wrede machine Stem zonder stem, boom Zonder schaduw: gigantische Tor, schorpioen poëzie Gepantserde robot van taal—  Leer ons met schavende woorden Het woekerend vlees van de botten schillen Leer ons met nijpende woorden De vingers van ’t blatend gevoel afknellen Leer ons met strakke suizende woorden De stemmige zielsbarrière doorbreken: Leer ons te leven in ’t doodlijk luchtledig De reine gezichtloze pijn, het vers
Alle mensen die hebben bestaan zijn vergeten op enkelen na.  Ik vraag me af waarom ze hebben geleefd en of het van belang was voor henzelf dat ze hebben geleefd maar dan toch om het leven zelf voort te duwen tot meer bewustzijn.  Er zijn plaatsen op de wereld waar de namen van de gestorvenen zijn gegraveerd, in steen gehakt om ze te kunnen behouden, hoe lang nog?  Als iemand belt en zegt dat ik moet komen, hoe ver, het maakt niet uit.
Als ik gebeld word, spreek ik in de hoorn Mijn moedertaal uit voorzorg zeer correct. Als men mijn afkomst aan mijn spraak ontdekt Dan is dat immers in mijn oog een doorn. Maar raadt men toch waar of ik ben geboor'n En wijt men dit dan aan het dialect Dan wordt men woede dadelijk gewekt En die kan groot zijn, mijn Martinitoorn.
Zo groen en kruivend het rak, transparant langs de oever waar wieren slaperig bovendrijven.  En dan die surfers, gehaakt aan hun driehoeken, achter hun ramen geen land ziende, niets dan hun eigen  vaart, het schuim om de planken, het schuim dat kookt op hun voeten, vervlokt in de wind, hun zwarte  rubberpakken laat glinsteren. Zo te hangen aan de loefzij van je jeugd - en die gedachte gedoofd, nog even haken aan het verlangen.
Als wat wij zagen in de mouw van die tot vod gedragen, die visgraat, die nederige  vermomming van mijn moeder, die waar geen knoop meer aan zat maar toch sloot, die oude grijze in zich- zelf gekeerde winter-, zou onze toekomst zijn: zo duister en bekend, zo splinternieuw.
Die drie zwanen drijvend op het meer zag ik niet weggaan en waren er weer,  en de treurwilg met een scheef houten been, haar haar omlaag en weerkaatsend omhoog maakte een boog om de zwanen heen,  door een kind getekend, maar ik moet om te beginnen het kind nog verzinnen. Dan is het waar maar lang, lang later. Dan is het najaar en klotst het water.
We vroegen hoe laat komt de dood voorbij en ze zeiden we weten het niet,  alles is voorbestemd nu en hier dus we weten het niet. Waarom  is het zo stil verbaasden we ons, zelfs de klokken slaan hun notie van tijd niet.  Alle uur zonder waarheid is stilgezet, zeiden zei.
Men heeft mij toegedekt met duizend namen door eeuwen vroomheid en ontzag bedacht, mij op een troon geplaatst, gebrand in ramen, met milde tonen mijn gezicht verzacht.  Maar Mirjam was mijn naam toen ik nog jong door zon en wind getekend en getaand met velen water putte uit één bron en heuvels wollig van het vee zag staan.  De weelde van een wereld zonder schijn, een thuis, een man om mee op weg te gaan en het besef door God bemind te zijn. Ik ben een vrouw en Mirjam blijft mijn naam. 
Zestien. — Ik liep de poort van Hageveld uit in de rij. Seminarist. Dat ging op zondag zo: twee uren welgeteld de lanen door. Het heette wandeling.  Zo kwam ik voor het eerst in Groenendaal. Het breedste pad: wat was het op het spoor? Ze marcheerden zo’n beetje allemaal. Maar ik keek steeds tussen de bomen door.  Midden juni geloof ik dat het was. Iemand zwamde over de Ilias. Maar ’t was of daar, ver weg, een feest begon.
Deze winter, bij het schaatsen: vos onder ijs. Twee glazen ogen keken op  alsof hij zo omhoog zou springen met open bek als het plotseling zomer werd.  Ik vlucht voor honderd boeren. Water breekt. Ik zwem mij langzaam dood.  Mijn laatste woorden zijn gedacht ik kan niet meer en spreken gaat niet hier.  Het is eenzaam. Aan deze kant. Van het papier. Het is zo eenzaam hier.
Je ligt in bed  Er is een touw om je nek.  Het leven is goed.   Het  brood is vers.   Je  groet een vriendelijke  vrouw.  Je drinkt thuis koffie.  Je  eet broodjes.   Je leest de krant.   Het leven  is goed.   Je gaat naar bed.  Er  is een touw om je nek. 
Zij bijt het eten uit de grond. Haar snede keert het bestaansrecht om, vlak bij de aarde. Wie haar schaafde, smeedde wil geen gras, wil knol, verteerbaar blad. Metaal klemt hout. Ooit breken zij hun eden.  Haar meester stoot. Zij steekt, zij doodt. Al wat het duister zoekt wordt naar het licht geheven. Zij spreidt een brokkelig bed voor oogstbaar leven.
in mijn tuin mijn droomgebied komen sprietjes, knoppen, kleine blaadjes, dingen die soms schubbig doen, driftig uit de aarde kijken. duizend rulle aardekorrels moeten wijken, zand rolt weg 't jonge goed dringt woest omhoog met gebalde vuistjes. mensen willen niet of durven nauwelijks iets aan. in mijn tuin gaat alles anders, plant en bladknop kruid en zaadjes zijn gewetenloos
Ik vond, ik had nu de lucht door gaten er in te springen meer dan genoeg beschadigd, het eigen hoofd al van veel te veel haren beroofd. Borstpijn had ik van 't bekloppen.  Ik ontzei me dus grotere gevoelens, Ze mochten wel binnen nog, maar daar zou ik ze drastisch aftoppen, als was ik een ambtenaar.  En ik was niet meer blij, maar verheugde, ik had geen verdriet, maar betreurde, trots maakte plaats voor voldoening. En ik leefde nog lang en banaal.
Het is het niet bedoelde. De huisspin bungeejumpend tussen zijn vier poten. Het schonkig hoofd gevuld met roes, ronkend op zijn blad. Het is de vlieg  die zich kwiek in de poten wrijft na een gigasnelle landing. De wellustige voet die zonder erg zijn poot streelt en niet het ademende been van een ander.  De zachte schuierharen zijn het bij het wegvegen van kruimels evenals de kleine vingers die een toekomst van papieren bootjes vouwen op de vlakste zee.  Maar het is vooral het kind dat zonder kik onder hem zit, daar vanouds een schuilplaats vindt, dàt is het geluk van een tafel –
De penhouder wordt magnetisch uit mijn  grof onbehendige rechterhand vandaan  aangetrokken door de me verboden linker,  daarmee zet ik tussen horizontale lijnen  alle diagonale beginnersstreepjes als regen de verkeerde kant uit. Juffrouw Koster, choco  ladebruin kleed, solide schoenen, mepmeetlat,  stapt hoogrood van achter haar lessenaar, maakt  me van ruikvlakbij haar gegriefdheid kenbaar,  troggelt me de pen uit de onwijze inktige linker  en poot hem tussen drie vingers van de vereiste  rechterhand. En nu geen enkele vergissing meer  vat ik. Zet me in met rechts de regenkeepjes te doen  vallen in de nieuwe richting. Gered van het onheil  van de lat. Maar pal naast me in de val klem zit nog  de kleinzoon van de kolenboer, na nog een week en na  nog een op van de zenuwen, hopeloos snotterend, ik mee
Ze zit op haar hurken overdwars  in de badkuip Evavoorbeeldig  rechtop onder de douchesproeier  die ze als een föhn boven haar  hoofd hanteert, die haar volmaakt,  die haar de bloeddichtbije huid  bekleedt met het continu gruis-  glasscherp verglaasselglanzend  zich vergietend warmwatervlies,  het klaterjuweel dat ze geniet,  met de vrije hand haar haar  achter haar oren vastklevend,  de ogen toe, voor de nacht toilet  makend in de badkuiphurkzit, haar  van het badwater luxurieus gezalfd  schijnende borsten zich zeer groot tonend.
De mooie dode in een lijst van hout. De scherpe vouwen in zijn broek en hals, het oude haar dat met een spray verstevigd is, de rouge op de boerenwangen, de lipstick – wat een stervende al niet te wachten staat. Hij is vakkundig in de verf gezet, de zwaar geretoucheerde minnaar en roze etalagepop, liggend op je tv. Het leven stijgt elke avond in hem op. In dit gebouw zijn honderd vrouwen die slapen bij hun warme man.
Iemand is op de stalen tafel gaan staan, heeft ongeduldig gesproken, gepraat gepraat en opnieuw gesproken. Iemand zwaaide met een vlag.  De kelen hebben gezongen.  Er werd gezocht naar de noodzaak van een leus, die de duisternis beschrijft.  De opstand zal klagend onderweg zijn.
Ik wil graag weten wanneer volwassenheid begint.  Ik vraag het maar - mijn moeder zegt:  hoe oud je ook bent, je blijft altijd mijn kind. Ze heeft haar dood nog niet gepland, is zelfs niet ziek.  Ik heb wel alvast gezegd dat ik de kast wil hebben;  tegen de tijd dat ik hem erf is hij antiek.  Maar dat duurt nog vele jaren.  Ze wijst soms naar de rust van Avondrood -  daar wil ze later wonen (en of ik vast wil sparen).  Het is voor haar eigen bestwil dat ze eerder doodgaat  dan ik: een moeder zonder kind, daar bestaat  zelfs geen naam voor, zoals weduwe of wees.  Nou ja, voorlopig mag ze blijven leven.  Een moeder is altijd handig als er even  niemand anders is die van mij wil houden. 
Er ligt een appel op een schaal  voor een open raam-  als hij zou kunnen denken zou die appel denken:  is dit nu beurs, zo n doof gevoel...  hij is nog zoet,  maar hij wordt al moe zoals alleen een appel  moe kan worden,  hij rimpelt en verkleurt,  het is een warme dag, niets grijpt om zich heen  en niets gebeurt  en een hand pakt hem op, draait hem rond  en gooit hem door het raam-  als hij zich zou kunnen verbazen zou die appel  zich verbazen en denken:  is dit nu ten einde raad,  of is dit nu de opperste verwarring?  De avond valt, wormen komen op hem af,  en hij zou denken:  als ik nog kon glanzen dan zou ik nu toch glanzen...  zijn laatste gedachte  zou dat zijn.
Ze vallen meestal tegen als je ze herleest,  de boeken, die je ooit (figuurlijk) hebt verslonden,  want wat je daar ook vroeger mooi aan hebt gevonden,  dat blijkt dan op zijn hoogst inmiddels mooi gewéést. En toch... Je pakt wel eens een bandje uit een kast,  blaast er het stof af en al bij de eerste zinnen  wandel je lang vergeten paradijzen binnen,  weer als vanouds ontroerd en weer opnieuw verrast.  Een vriend van wiens bestaan je amper nog iets wist,  maar die je al die jaren pijnlijk hebt gemist.
Poëzie is  als je het hart opent  met een zilveren sleuteltje  dat ook op een fietsslot past  Het doet er niet toe wat de dichter  beweren wil als het maar waar is  voor tachtig of honderd procent  Soms worden de woorden zwaar  als van goud, en blijven niet drijven  En soms is een zeepbel genoeg  om het barsten der aarde te zien   We moeten met een fijn gevoel  en met heilige overtuiging  geloven in wat de dichter  per ongeluk heeft gezegd  Want als het niet mooi is dan is het
We zitten tegenover elkaar  Kleine meisjes in rechte jurkjes  twee lappen coupeloze stof  met steile schouderbandjes   Brildragend zijn wij en jij  een glas mat afgeplakt  Je hebt een lui oog en we staren  naar het schaakbord tussen ons.   Met opgetrokken knieën doen we  het herdersmatje dat  je leerde van je broer die het had  van de fagotspelende buurman   Twee vrouwen beheersen het bord  Te jong om pionnen te zien als mannen  maar de koning is een sukkel  aan voeten gebonden   de lopers onze bodes en wij  vorstinnen triomferend op elk vlak  hartsvriendinnen en in het spel  ieder voor zich en keihard 
De elzen lopen uit. De weg van alle vlees  gegaan, dagelijks in godvergeten grijs.  De wind hield ik niet tegen. Stuifzand dit leven,  vliegend schuim. Het leek mij, versteende vogel in regenpak, niet wijs op het glasloos  terras te blijven. De vrees voor strop en gas  joeg mij het strand langs. Ik wilde meeuw zijn  maar vogels sterven ook. Dit gaf zekerheid.  Dood als verbeelding. Wonder van elzeproppen. 
Geen denken aan: hier is de rechterwang en hier de linker.  Je weet hoe het om alles staat hoe of men zich gedraagt - negeer het straal.  Wat dwars zit in de keel (een botje, vissengraat) zij alle eer.  Wil wat niet rijmt in dit verband  en maak het werkelijk  nieuw.
Je weet ik ben een moeilijke vriend, die slecht eet, moeilijk loopt, stofmijt ademt, daarbij denkt het leven met je uit te zitten.  daarom dat liggen helpt. daarom dat ik lig en me grondig leeg maak om mij te ontdoen van jou, niet dat het lukt, ze houden ons lekker   samen. filmpje zien, onszelf als mens daarin weten te vinden, emoties laten verbasteren.  weet ook - gezegd in alle tederheid - dat ik niet van je houd, omdat zoiets me telkens in de rug schiet.  dus kom jongen, allebei bolhoed op, staart laten groeien.
Vandaag kreeg ik je brief.  Ik heb hem niet geopend.  Ik heb hem op mijn bed gelegd.   Stilte, achter mijn raam  in de lucht een vliegtuigje, hier  in de kamer steeds meer   schaduw - ik wil deze dag terug,  mijzelf bewaren: meisje met brief.  Daarom open ik je brief niet. 
Laat in de nacht, wanneer ik dromend door  het venster staar, roepen uit hoge luchten  onzichtbaar overgaande ganzenvluchten;   een zwak gekrijs, dat zwelt en gaat teloor.   Nauw drijven door de duisternis geruchten;   de zomernacht is zwoel en drachtig. Voor   de sterren hangt een nevelwaas. Ik hoor   de donkere aard’ in diepe sluimer zuchten.  Ay, vreemde vogelen, die komt overzweven  en ongestoord de brede vlerken vouwt   in landen waar nog vredig volken leven,    Vertelt hun, hoe men hier de vrede rouwt   en welk een ongeluk de mensen lijden   die d’overgaande trekganzen benijden. 
Nuttig een maaltijd samen aan zee. Leg de Tractatus gesloten op tafel.  Laat de intieme ovalen van jullie longen zich enkele malen vullen  met avond en onverrichterzake leeglopen door keel en mond.  Overdenk uitvoerig kwesties als waarom zijn wij niet vierkant  of stom? Of: wat is, op dit moment, de langzaamste vis?  En: moet je water dat hem bevat maar niet kan tonen beklagen?  Beantwoord dan alle door de ander niet gestelde vragen.  ------------------------ Uit: 'Raster', 2000. 
Zet alles klaar om vooraf vol te zijn, in forse hompen, snijdend te verdelen. Valt het van tafels, zal het vallen. Grond eindigt niet.  Zorg dat de servetten vleugels zijn en boten voor ze op schoten liggen bij het morsen. Moet iemand even doen alsof een hoed, laat maar begaan.  Dan kruimels weg en kleren recht en voorsten vooraan neergelegd, daarachter door de knieën, daarachter staan. Lach zacht, vlucht niet, kijk niemand aan.  Alleen die van de overkant die achteruit om meer en achteruit en achterover slaat en schiet en alles neemt in schaapjeslucht.
Het onderliggende het zich tonende, het zich tonende het zich tonende. Op voormalige zeebodem een vinexvesting, met zo natuurlijk   mogelijk bos omgeven, recreatiepaden, en met kunstwerk binnenkort. Alma Mater heet het beeld van Johan IJzerman   en wordt gebouwd van gras, de schil waarop wij leven. Hier zijn pionieren klootjes of crimineel   en wie niet te categoriseren valt in een aparte doos – woonkamers wemelen van geruchten over een pedofiele buur   en asielkampen moeten het liefst aan de horizon staan, zo scheidt men het goede van het zwarte.   Transcendentie schenkt een machtige eik misschien, een afgewaaid takje staat goed in een vaas chrysanten, weet Klazien.
Als zij loopt zoals ze loopt, zoveel benen en ik zie haar gaan en kijk hoe ze voet voor voetje werkelijk  wordt, die schoenen die ze borstelt als ze recht voorover in het strooizout valt wil ze nooit meer uit, zo ben ik echter  zegt ze, uit haar ene gang groeit haar volgende, zij doet maar raak (zomaar
Het klein hoefblad hield ik vroeger  scherp in de gaten. Wanneer, waar,  of het al. Ook de kale witte klaver en later de rode met de roestplekken.  Wij schrokken nergens voor terug met onze manden en spaden. Weide stond in plaggen voor het keukenraam te sterven, te snakken naar water.  Nu kweekt mijn zoon zijn geurend riet op het balkon. Mijn dochter spaart haar rozen. Al wat ik liefheb heeft gebloeid, het is zover  geweest voor ik het wist. Ik
Waarheid is een vermoeden een besluit met rode ogen welke tegendruk niet uitsluit maar atomen samenperst tot bleke kernen die passen in een gedeelde levensvorm  wij zijn twee knikkers wij kunnen niet dichter bij elkaar dan tegen elkaar aan, de grondstof voor een botsende fysica van aantrekkingskracht tot afstoting waarbinnen een waarheid wordt samengesteld  krijgen dwazen een plaats kunnen windmolens in reuzen veranderen
Europa is een woord, als alle woorden Verjaagd, vernederd. Aan de horizon Dwarrelen nog wat vage slotaccoorden. Geen die ze hoort. Van niets meer ziel of bron.  Arm troetelkind, te vaak, te schril geprezen Met slechte adem, achterna gezeten Door charlatans, bemind met bullepezen. Alleen nog kermisvolk wist hoe je heette.  In het lawaai verdween je. Onbetreurd. Achter de bergen, ver weg, waar ik woon, Heeft niemand je zelfs maar gekend. Het geurt Naar hout hier en men spreekt op zachte toon.
uit al haar armen brandt de rivier onder de rotsen en onder de kleine zon boven de bossen spuwt naar tellurische wortels naar de staart van de wolk en met gesperde muil dwars door deinende scherven zij zwermt met grillige warmte over de wereld  de duisternis dicht bij haar buik buigen gulzige bloemen en daar is een hol en een poel en het kraken en zoemen van een paar draken in de avond niet veraf op een graf staande een uil staart naar een glazen galg daar grof gebouwde rotsen omringen de melodische afgrond  ach altijd en altijd hangen natte tongen aan de trieste bergen gespleten tongen getande tongen en opgeblazen ronkende tongen en in de dalen in de stenen en lemen cocons academisch zingende mannen manmoedig wanhopig zingende mannen en vrouwen vaag draperend de ruimte  maar een adder de lichtgeaderde rivier spartelt en knaagt aan het wenende vlees van de wind wat geeft dat klagen? sneeuw sneeuwt over vervaarlijke en ook over bedaagde ogen en alles raakt los in de nacht voort stromende argeloos tomeloos maar niet verlost van de klagende nacht
Tussen Mexicaans gras hadden ze ons te pakken.  (Hun laarzen gewet.)  Ze hadden onze huidskleur niet en drongen ons lichaam naar binnen. Trokken ons binnenstebuiten. Lieten strepen na in de vorm van halve swastika's. 
Wat de beademde slangenarend in de schemering zong: De paleizen van het geheugen zijn dan groot, dan klein. Je schrikt soms van wat je ziet, als de regen even ophoudt. Sommige spreuken en beraadslagingen vliegen naar Smeerenburg waar de walvissen gekookt werden, andere worden as in de gevallen adderburchten of tolden over de schaapachtige heuvels. Brand niet op, niet afgestreken lucifer al is Tsjitsjikovs koets*) nog niet door 't duister opgeslokt. Oude ar kamfer moe: Ik  de zoon van een verschrikte, wil liever niet op het uur van de wandelende tak mijn dwaas hoofd 180 draaien.   *) Tsjitsjikow's koets: In 1835 schreef Nikolaj Gogol ‘De koets’ (‘Koljaska’), een satirisch literair verhaal over tsaristisch Rusland. Hoofdpersoon is Pavel Tsjitsjikov.Het is een even grappig als gitzwart verhaal over negentiende-eeuws Rusland.
Je stelt je op een weg in als een liniaal, maar rijdend door het landschap van Noord-Frankrijk geven de kaarten alle van bedrog blijk: wij ronden bocht na bocht - maar verticaal,  waardoor wat ons omringt te kantelen lijkt als wij de hoeken omslaan naar beneden. De heuvels openbaren zich allengs als treden. Een trap die om en om naar aarde en hemel reikt..  Na elke wolkenteug uit het blauwe glas wissen wij ons de lippen af met gras om dorstig weer de blik omhoog te richten.  't Suizen omlaag gaat haast in vrije val, maar de benzinepomp vertoont een hoog getal als prijs voor het genot der vergezichten.
een woest en ledig ideaal wens ik  blind voor al het andere  -mocht ik mijn kracht vinden    wie wekt mij uit mijn half-dood  opdat mijn ogen als machtige zoeklichten  je in het witste licht zetten   opdat onze blik van oog tot oog  een star kabeltouw bindt wegvalt van mij alle onwetendheid en onwaarde   en in een nieuw en eeuwig begin  in onaantasbare heiligheid ik mijn aanspraken op je maak
Dit is het laat seizoen. Mijn boom         draagt van zijn bloei de vruchten,         maar geen plof in gras die ruimte         maakt, bereikt mij achter het glas.         Ik dacht toch wel dat ik het was.  Het is voorbij. De dagen zijn op orde.         Herinnering zwerft als ziekte door het huis (witte zeilen, blauwe zee, jij!).         Bemost is het balkon, mijn oog         komt tot de rand, keert naar binnen.         Voortaan is het zondagmiddag.         De heer ziet onze tranen niet.         Luchtreclame ronkt af en aan         met een boodschap voor de buren         die de luiken trillen doet.         Ik ga de trap af. Met mijn voet         schuif ik de folders in een hoek.         Daar zit geen reis bij die ik zoek.          Het is donker in het souterrain.         Ik sleep mijn leunstoel naar het raam.         Water ruist in buizen om mij heen.         De tuin is groen. Zo was het vroeger.         Ik oefen dus voor oude man.         De bel staat af. Ik hef mijn glas. Adieu, ik schrijf nog wel. 
Vader en ik, wij zijn de luidkeelse zwijgers. Ik hoef maar moeder te fluisteren, of daar gaan we met zestig minuten oorverdovende stilte. Hij was al een man van halve woorden, maar sinds haar dood hoeft niets meer uitgesproken.  Af en toe hoor je hem slikken, glinstert er iets aan zijn ogen maar zijn gezicht een masker van papier-maché, een bedje ijskoude asperges zijn biddende vingers.  Achter hem trouwt hij haar, zijn vingers in de hare, zijn kop lachend naar haar toegenegen.
Er is iets met uw manier van lopen niet goed. Die klutsende gang maakt een goedje dat nood heet. Het kleeft: laat zich niet inslikken, maar evenmin uitspugen. En het trekt: maar lenigende handen tasten naar structuur: schaamte bij alle betrokkenen. U kunt er mee doorsporten maar naast het sportveld ligt het kerkhof, dat weet u.
In die tijd trokken amateurs met zwarte kastjes erop uit om in een poortdoorgang het tegenlicht te vangen  dat door de lindeblaadjes scheen. Of ze betraden gretig het park op de dag van de eerste sneeuw. Vanaf meegenomen keukentrapjes  legden zij vast hoe ijzel of rijp van takjes toverstokjes maakte. Ook ik verbalisant betrapte  dat voortvluchtig licht en sloot het op in een sonnet waaruit het ijlings is ontsnapt.
dromen realiseren is niet zo moeilijk: je hoeft slechts uit te kijken wat je droomt.  en een levensbeschouwing hebben. en het leven niet meer beschouwen. en gelukkig zijn onder het motto: als je het leven wil goedvinden, begin met jezelf.  en later misschien met een tweede - dat is genoeg. en dan sticht je een gezin ongeveer zoals je een vereniging sticht.
Fluit er een merel, dan voel ik geluk. Fluit er een merel ten hemel schreiend mooi in China terwijl ik niet in China ben;  heeft naar verluidt men hier ter stede merels ook gehoord in het blauwe schemeruur van 3 Februarij 1603; zal, naar verwacht mag  over zes weken, in mijn tuin hun lied weer klinken; stel dat ik al op weg zal zijn gegaan, naar China, of het onbekende  voorbij de grens van mijn bestaan - hoe nu hier leven zonder geluk? Op eigen kracht te horen wat de merel zo vaak zong, het moet  volstaan. De oren toegestopt, in stilte, denk ik dag in dag uit mij in dat ik die ene ben en steeds een ander,  die urenlang of even maar en waar ook maar door eeuwen heen geluk heeft en de merel hoort. Dan vangt in mij misschien het zingen aan.
Ach, kijk ze nou toch vrolijk staan te springen! De witte veren vliegen in het rond Ook cherubijntjes in hun blote kont Staan stralend van Gods lof en eer te zingen Eén loopt zich door de menigte te wringen Verbeten trek rond de wat weke mond Ondanks zijn blos oogt hij wat ongezond Normaal bij pas gestorven stervelingen Hij spreidt een zelfverzekerdheid ten toon Ondanks zijn nu gestaakte ambtstermijn Alsof zijn sterven hem pas echt een doel gaf Hij stevent recht op God af op Zijn troon En zegt met lijzig, achteloos venijn: ‘Ga als de sodemieter van mijn stoel af!’
Als ik zie hoe machteloos de gedachten van velen  de namen omzwermen  als volièrevogels het zangzaad  beklim ik liever het naamloos ding dat een berg is  desnoods halverwege   het zwijgen te toonzetten  maar de naam te verzwijgen, niet uit eerbied  maar uit eenvoudige blindheid  en zó de stof het feit en de tijd  nauwkeurig te zeven door vlees  ziedaar een poging tot maken   desnoods halverwege: uitzicht  op een hard ding dat ruimte loslaat en uitspaart   zeer werkelijk is de slaap en de gestilde honger  zeer denkbaar want niet benoemd   en hoe sneller de huizen  aan handen en ogen ontvallen  hoe groter men woont -  
Toen zeiden ze, die hersens van mij:  dit ene artikel begrijpen wij niet.  Is het in een taal die wij niet kennen?  Nee, dit is niet in een taal die wij niet kennen.  Gaat het over een onderwerp waar we niets van weten?  Nee, we weten veel over het onderwerp en vinden het interessant.  Waarom is het dan of de hokken der woorden  leeg zijn?  In greppels en holen wachten de verbanden  tot het tijdschrift zich sluit. Zet ik mijn bril op,  voor de zekerheid schrikken de duiven.  Want de begrijpelijke zin verplaatst niet  maar de onbegrijpelijke zin verplaatst.  We hebben je tot de hemel gebracht, nu zoek je het zelf maar uit.
Nu iedereen met me meekijkt kan ik eindelijk beginnen  te groeien naar de markt. Ze weten allemaal waar ik mee bezig  ben en vinden het niks: de tijd dat de postbode de arme  burger achternazat, de tijd dat de goede postbode  symbool stond voor de dood, hebben we toegestaan  te transformeren tot de nadagen van een hippe planeet.  Ik hoef mijzelf niet meer te dwingen een gezicht op te  zetten om naar buiten te gaan. Al mijn gezichten zijn bekend,  gezien in medische catalogi, besproken in ondergrondse  correspondenties, beproefd in het gebruik. Ik wil eruit  maar nergens ben ik veilig, mijn geweten is iets lichts  geworden nu ik mijzelf altijd moet zien en zien hoe ik door  iedereen gezien word. Sinds de tijd dat de PTT het embleem  was van de dood is veel vergeten dat herinnerd had moeten  blijven, nu te lezen in levende archieven verspreid over  Europa. Ik steek mijn hand door de brievenbus, voel voor het eerst  het afscheid van mijn onverstuurde brieven.
Gehoorzaam de wesp en zijn angel: zet zoetigheid op tafel Geliefkoosde dranken  Onder de linden is het goed toeven, kleverig met een wesp op je glas  De wet van de wesp is ouder dan wielen hard als gesloten water in de winter  Tot prinsjesdag, in september leven de wespen, daarna gaan zij op reces en
Dat we ooit konden weten hoe het echt was, vroeger toen we nog kinderen waren en achter op de fiets bij onze vader zaten, benen uitgespreid in veiligheid van rafelige tassen, geen spaak die ons wat deed.  Dat we ooit in onze herinnering opnieuw geboren werden, met onze handen stevig aan zijn ruige stof de geur van koppelriem en leger snuivend, midden in geborgenheid aanwezig waren.  Of voorop in het met rode stof beklede stoeltje zaten, steentjes tuurden in de groeven van zijn band, een muur van vader onze achterkant. O, dat hij dan: hé voorzichtig, val niet op – wat was het woord? – je smoeltje.
Met dat hoofd gebeurt nog eens wat.  Het gelaat ligt me al te plat  op de vette hersenkast.  Er gebeurt vast wat.   O, als ooit dit peinskistje splijt  als een vrij eetbare brei  verschijnt dan dit brein van mij  en bevlekt met gedachten de grond  maar de dood verzegelt mijn mond,  en minder dood dan wel veilig  sterft het schijnheilig.   Door de dood word ik graag overmand.  Ik vrees meer mijn gezond verstand.   Ik vrees dat leger van spinnen -  - de zenuwcellen daarbinnen.   Dat vreselijk web vol webben  kan ik eigenlijk niet goed hebben.   Wat zou er b.v. gebeuren  als twee draadjes zouden scheuren  en contact maken met elkaar  onzichtbaar, diep onder mijn haar,  terwijl ik uitwendig zo  maar in een winkel bezig ben  groenten en vlees te ko-  pen...   Er knetteren geen vlammen en vonken.  Iemand zegt: is hij dronken?   Opeens zit ik voor ons huis op de stoep  met zes duizend blikken soep.   En zegt mijn tedere vrouw:  lieverd, wat doe je nou?  Dan zeg ik: nu gaan we eten,  o nee, ik ben de soep vergeten.   Gebeurt het onder het dichten,  wie purp publiek dan inlichten  dat dit geen genialiteit  maar een purpje los is, of kwi   jt? Een draadje dat stroom opslurpt  van murp gedachtengurpt.   En kurpsluiting leidt tot brurp - 
Sedert de droomspin mij omspon met duizend parelende webben, zie ik hem spelen in de zon,- het kind dat wij nooit zullen hebben.  Zijn ogen die het zonlicht vangen, zijn klaar en helder als kristal en onvertroebeld door verlangen: ogen van voor de zondeval.  Hij glimlacht schuldeloos en wijs. Zijn vogelstem streelt licht mijn oren. Zijn wereld is het paradijs, want hij is rein en ongeboren.  Ik mag mijn armen niet uitstrekken, hem smekend met ons mee te gaan. Waarom ook zouden wij hem wekken tot een ontluisterd, aards bestaan?  Nimmer zal hij behoren bij de uitgebloeiden, de verdorden en nimmer lijden zoals wij die nooit zijn ouders zullen worden.
een deur is open of dicht   een deur die open is is een gat in de ruimte  een deur die dicht is deel van de muur begrenst de ruimte   als ie beweegt is ie een deur   zo ben ik  een deur
Weer gaat de wereld als een meisjeskamer open  het straatgebeuren zeilt met witte verten aan  arbeiders bouwen met aluinen handen aan  een raamloos huis van trappen en piano’s.  De populieren werpen met een schoolse nijging  elkaar een bal vol vogelstemmen toe  en héél hoog schildert een onzichtbaar vliegtuig  helblauwe bloemen op helblauwe zijde.  De zon speelt aan mijn voeten als een ernstig kind.  Ik draag het donzen masker van de eerste lentewind.
De duisternis - en wij, een heimelijk paar, twee gasten van de nacht, blind, zwijmeldronken, en stad en land al haast in slaap verzonken, en ginds, boven ons zwartverwaaide haar,  jagende wolken in hun stormig jaar. Je tred was luchtig toen de maan niet scheen, je sloeg je arm zo innig om mij heen, het maakte blij. Maar telkens was ook daar  dat spookbeeld: jouw gelaat, of je rondwaarde in dromen. Toen: schoten, vliegtuigen, licht- bundels die 't duister van de nacht doorsneden.  Het dreunde, diep beneden in de aarde. Jij - als versteend. En met een kus gaf ik je liefde en je angst een toets van vrede.
Wolken     luchten     coniferen     een watertoren     plastic      nog steeds     gehaakt aan     een tak     van een     kale boom     de voorjaarsstroom     strijkt     er langs     terwijl het     strijklicht     van de ondergaande     zon     een plekje     verovert     op het balkon.      Voorjaar     ruikbaar,     hoorbaar     voelbaar     zachte wind     waait door je haar     speelt     "had je me maar"     met weerbarstige lokken     en kriebelt     je huid      Luidt het     de winter al     uit?     wakkert     verlangen     aan      zin om     er op     uit te     gaan     Op je kop     te gaan     staan      verre oorden     verre verten     lonken     over     de horizon      Voorlopig     is de lente     nog     "op de     bon" en     zijn
de takken van de treurwilg aan de slootkant reiken naar de takken van een treurwilg in de sloot een vis hapt lucht
Daar heb je de reiger aan de overkant. Hij heeft hen herkend, van ver al En blijft rustig bij de zaak.  Soms schiet hij uit zijn slungelhouding wakker Zijn slangehals recht als een hamersteel Zijn snavel een wapen. Aldus versteend staat hij een lange wijle, En stoot toe.  Statig brengt hij zijn vis Meters ver aan land, laat hem Los, laat hem Spartelen in 't gras.  Zijn hals tussen opgetrokken vleugels Een slordige S, In treurende houding Staat de reiger Vóór zijn stervend ontbijt.
Slaap als een reus slaap als een roos slaap als een reus van een roos reuzeke rozeke zoetekoeksdozeke doe de deur dicht van de doos Ik slaap
Ik wil wel graven naar poëzie, maar niet te diep. Je weet hoe ik dichter ben bij de gratie van aardoppervlak  hemelbodem ook wel genoemd. Daar staan mijn handen nu eenmaal naar. Dus wandelaar en zwartziener, geen delver  maar werper van stenen, laatste en eerste. Scherend over aarde, daar nesten mij bouwend als zwaluw. gedicht 
Wandelend door een boomgaarden wereld vroeg ik een vogel een vederen woord een zingend woord een zonlicht woord smeekte ik een vogel een woord mij ten dienste een vliegwoord een vangbal een boemerang  Maar toen ik droomde dat mijn wens zich vervulde verschool ik mij om het te breken om te zien wat er in zou zijn: een nest jonge vogels of schaduw en schimmel een beest dat zou bijten of mijzelf schreiend of van de wereld het eerste en laatste niets
Geheim kan (en het mes in pijnloos In uw dubbelhuid) verscholen in de vreugde Het schuwe woord, het klare woord (een opening in u gedrongen) er de liefde scheuren.  Wellicht kent gij geen vrouw meer, jager, Wanneer deze verwondering zich voltrekt. Uw gave zinnen weerstaan dit niet. Koorts bereikt u voortdurend en houdt de koude wonde wakker.
de strakke horizon leunt zwaar op nieuwe beelddragers  hier telt het zuiden in schokdempers fijnstof een haperend rolluik  hier telt het zuiden iets te grof afgesteld mijn hele cruiseschip  draait om je as
we smeten je papierwinkel de afvalcontainer in je hele hebben en houwen (aanmaningen, afschriften, herinneringen) vloog als een cluster dartelende vlinders een onbestemde toekomst tegemoet opgetogen bijna  dat het zware soms zo licht kan zijn net als die dakpan toen die ik van boven zag komen, in vertraging haast vriendelijk naar me zigzaggend,  blinkend in de zon  vlak voor hij vlak voor mijn voeten
Bij elke stap bezig met de overkant.  Vraag het de Maas onder mijn voeten, de meeuw,  onbevreesd dansend boven de stenen brug.  De overkant is een belofte, komt huizenhoog  me tegemoet, flonkert en lonkt, geeft zich halverwege over.  Wyck of Maastricht, beide badend in de roem van eeuwigheid,  keer ik terug of loop ik heen? Steeds dezelfde gedachte  van afscheid en aankomst, terwijl ik mij met kloppend hart  voorwaarts spoed, naamloos opga in de drukte.  Almaar dichter op de andere oever aan, vergezicht  dat eindeloos zich ontvouwt, stadsgrond wordt, waterloop.  Droom die ik bewaar, ik draag hem met mij mee.
ze mag niet op de foto van zichzelf  ze is niet bang voor lampen die je ziel doorboren, bliksemflitsen in de wolken  maar soms liggen de beelden te dichtbij als schelpen op je bord, ze wil verzonken  gedichten waarin niemand kan verdrinken
Wij liggen in het gras Op het Wolvenveld boven Vršac  Men zegt Dat hier alle wolven Zijn doodgeslagen Tot op de laatste  Levend bleef Alleen hun naam  Een soort dierlijke tederheid dringt Vanonder opgeschrikt gras En beroert onze ledematen Lippen en bloed  Wij beminnen elkaar zonder woorden Mijn jonge wolvin en ik  Naar Vasko Popa (1922-1991).
Er woont een zachte zuster in mijn huid een vrijbuiter die in mijn lichaam bijt en soms haar handen op mijn zijde legt, ‘s nachts stelten loopt, of danst of rust.  Dan dringt zij ook haar dromen aan mij op
Mijn poëzie is beïnvloed door het marktwezen, door de krant :papieren vrede, oorlogen van telex en annex— uw taal is mijn konkrete muziek is mijn spraak.  Geen openbaringen bezit ik  anders dan die van de toekomstroman;  uw wetenschappelijke dromen zijn mijn geloof,  en mijn lachend ongeloof.  Hoewel ik in kontakt sta met het water  mijd ik het hoger vliegend vuur niet  en beweeg mij graag door een hemels woud  van aardse benen.  Ik ken die mij herkent: innerlijke fotografie.  Onder het knippen van mijn pupil gaat het doodste beeld leven.  Maar het beeld dat spreekt spreekt met uw mond: ik wórd gesproken. En ik geloof erin omdat ik het geschreven heb.
De mond zei dat de mond gesproken had.  Snel de laatste regel geschreven, bleker dan een doodsklok.  Er werd op de driftige deur gebonsd.  Hier zijn de benen, hier zijn de armen, ze worden weggebracht.
Bang dat je niet echt bent, streel ik je hand. Bang dat ik gene droom ben, raak jij mijn hart aan. In jou is de wereld verbazing. Net als het gebaar wil je geen woorden zijn. Mijn dorst naar jou is mijn water en jouw minuut is de eeuwigheid van mijn dag. Ik had de liefde nodig om jou te vinden, maar nu heb ik jouw eenzaamheid nodig om je niet te verliezen. Van de boom zal ik leren om je ruimte te bezetten met wat boven mij verrijst. De laatste graankorrel is voor de vleugels. Het is mijn vliegen in mij als ik zeg: ‘Ik bemin je.’
De ziel is in diepste wezen zielig. Op ieders lip slaagt zij er maar niet in substantie te verwerven. Begrensd door ene begrip dat loos is, zonder materie is zij niet meer dan het woord dat haar benoemt zielsveel, met hart en ziel, zieltogend: niets dan taal.  Daarom raakt dit gedicht aan niets en slaat bij iedere regel de plank steeds verder mis. Toch wil ik haar niet missen: meer dan de som der delen waaruit zij bestaat verspreid in de oplichtende banen van het brein  Op de monitor van de intensive care zien wij haar ten slotte wegvluchten in een punt. Wat achterblijft: het zielloos lichaam en de zekerheid dat iets verdwenen is
Langgerekte schaduwen en de mensenschuwe straat verdwijnt voorbij de duinenrij, het naaldbos ginds maar keert via slinkse omwegen toch weer midden tussen de huizen terug  in een verzonnen of net even te hardop gedroomde werkelijkheid valt een wonderlijke gloed over alles, de tijd moet de tegengestelde richting zijn ingeslagen om op deze vroegere ochtend verzeild te raken waardoor dadelijk het vermoeden rijst dat het verleden onveranderlijk synchroon met ons loopt -  wind trekt golven door de dennen en ondergronds heeft de zee schelpenbanken, helse brekers en muien afgetekend misschien  ook hier is geen plaats genoeg om het vele te bewaren en zoekt stuifzand vergeefs achter de stoepranden beschutting, terwijl rook van loof dat verstookt wordt komt overgewaaid van de landjes en er rond een lantaarnpaal heelhuids een sleetse fietsband ligt -   hoeveel moeite getroosten de dingen zich niet 
Bloem blad blad bloem Zuurtje touw zuurtje cirkel Wortel oor wortel neus Voet vlakje vierkantje vogel Vlieg vogel vlieg punt Plus zuurtje plus gras Duim duim duim blad  Liniaal weggetje voet stof Steen steen weggetje wimper Oor vlakje bloem bloem Bel bloem touw vlakje Driehoek driehoek vogel vogel Kom kom ruit wimper Wind vlieg vlieg wolk
Waartoe maakt deze man zich op? Een clownsnummer? Koppensnellen?  De confrontatie met een opperwezen? Bezwering van nog immer onontgonnen, ongerichte hunkering bij derden?
“Poeh, wat een opgave  Taal is zo simpel niet  Neem nu bijvoorbeeld  ‘Ik kan’ en ‘ik ken’”   Dacht, met een blik in zijn 
Als ik later klein word dan wil ik graag indiaan zijn met een fors torso boven en een lendenlapje onder.  Mijn moeder kreeg haar eerste wee bij de dameskapper. Dat had een teken moeten zijn.  Ik wil een stoere naam: Dappere Bison of Sterke Spier en van me afslaan als de grote jongens het voetbalveld innemen, het enige doel veroveren, mijn broer op het gras nagelen en van mij Hijgend Hert maken dat om zijn moeder roept.  Waarom gaat schaamte langer mee dan geluk?  Als padvinder verdwaalde ik, elk spoor dat ik zocht liep dood in een overvol hoofd. Hoe kwam het dat de indianen altijd verloren bij de strijd om het fort op zolder, het fort van plastic palen, ze in verhalen en op tv altijd aan de horizon verdwenen. Elke keer moest ik wenen, heimelijk verliefd op Witte Veder.
Zolang je Kaspar Hauser was bleef je ongeboren en wat ik later van je las lag als adem op mijn ruit bevroren.  Ik wist niet hoe jij jezelf verstond. Ik adem op jouw woord en zie hoe dit zich smelten laat maar ook hoe je ontdooiend spreken jou verstoort.
De leider schrijft, wij lezen. De leider leest, wij liplezen. De leider lipt, wij spelen vis.  De leider slaat de maat wij volgen, maken school. De leider spelt ons de les wij knikken wijselijk, wijzen leiders portret aan bovenaan. De leider leidt in onze naam wij gaan op in de gemeenschap. De leider prijst Bloed Land Held Moord, wij delven slagschipschroot. De leider kweekt bloedlandhelden wij melden ons in slachtorde aan. De leider trekt zich terug in sloten wij smeden sleutels om tot bom. De leider blaast zich onbaatzuchtig op wij zeggen, tieren, zingen hem voort.
Gauw, heel gauw komt het uur van onthulling,  als wat hij verborgen heeft wordt ontdekt.  Het brandt in zijn vingers, het geheim  dat als een formule aan het kind trekt.  Het is hem te sterk, de vervulling van een verlangen dat in het donker ontstaat  als koorts in zijn lichaam, dat week wordt,  vijandig, waarin hij vergaat,  zo hemels, zo honds. En altijd in angst te worden betrapt door een broer, een zus  op de loer, wachtend op een kans om hem van zijn ik te beroven  dat beter is dan het hunne, omdat het op school, in de kerk zo verschijnt. Om hem in de ogen van allen  aan te wijzen: schuldig, zwak en onrein.
Achter de kastanje die krankzinnig is geworden van de brullende merels, heel mooi zoetgevooisd melodieus maar toch  als woedt er een uitslaande orgelbrand in de kathedraal (komt allen nu samen met blus dan wel spade, geen kelken Aärons  geen klokjesblommen! kwelen zij a capella) - ten spoedigste, wat heet, ijlings wordt onze stort van tranen ingewacht -; achter hem  die als een baltsende jezusboom van top tot bijkans teen zijn mansdeelrijzige kaarsen walmzoet en al lekkend heeft ontstoken,  staat goddank haveloos, volslagen kaal het takkelijf van moeder esdoorn lief te wenken: Kind, kop op! Al haast weer  winter! Schrale jij ontroost, mompel ik, ontroostbaar nu eenmaal van heimwee naar vroeger, toen voorjaar bestond  zonder mij. Maar van weeromstuit rollen uit mijn knikkers weke parels en stralen sterren in hun bloeddoorlopen breken.  Nabij, nabij o en voorgoed nabij o koude klonterpap van modderdonker merelloos het binnenste der aarde schoot.
De kinderen zingen naar een daad.  Zij gaan op de zon af vanuit hun straat  en stormen langs de ladders van het licht  naar boven! Midden in mijn klein gedicht  hoor ik dit aan en vraag het groen:  of ook ík een zingende daad zal doen?  Zeker, wuiven de bomen met hun vlag:  kinderen en dichters zijn eenzelfde slag,  dat alles kan en alles mag.
dagen van  gesloten gordijnen  van schemerwerelden van zijn en niet zijn  van inbedding in leven en dood  dagen van opgaande vliegers  van serene stilte  van rozenblaadjes
Ik zal mijn dood niet zien in de laatste seconde als mijn lichaam neerblijft. Ik zal niet weten hoe kracht  van het liggen naar het dromen wegdrijft. Ik zal niet zijn die ik was als de dood mij leegdroomt  en tot de laatste leden stijft.
Niet ongelijk is de lijn van je ogen aan de lijnen van meeuwen of vooral die van visdiefjes Toeval? Een romantisch bewijs voor één Schepper? Ik weet niet. Wel weet ik dat je ogen al lang weer ver weg zijn gevlogen. Zonder spoor of contact zomin als de kiekendieven of de langzaam maar zekere tochten van spitsgevleugelde valken iets te maken hebben met de treinen die ze passeren.
Graan ligt in je handen, wijn glanst in je mond.  Je bent van het veld  naar het huis gekomen.  Je hebt te veel om van minder te dromen.  Je maakt een vuur van hout dat je vond.  Nu is het tijd om de brief te lezen, die zij van heel dichtbij verzond.  Want zij zit naast je:   je hand ligt in haar handen, je mond glanst in haar mond
Windkracht drie beweegt de was en twee manshoge zonnebloemen. Zij maait het gras en zweet een beetje.  Een lekke voetbal tegen het muurtje van de schuur. Twee glazen limonade op een uitklaptafeltje. Alles is heel gewoon.  Windkracht drie beweegt het riet en twee huishoge populieren. Zij eet een broodje kaas, en morst een beetje.  Een dood hondje tussen het wier verderop. Twee koppen melk in het gras. Alles is heel gewoon.  Windkracht drie beweegt mijn krant en de manshoge parasollen. Zij leest een of ander boek, en loenst een beetje.  Een verloren cent tussen de poten van een stoel. Twee glazen tonic
Die achternacht kwam ik mij tegen op een plek Die achternacht kwam ik mij tegen op een plek waar ik mij gewoonlijk niet vertoon. Ik stelde mij teleur. Sprak te luid tegen mensen die mij zichtbaar niet vertrouwden. Ik wilde dat ik vond dat ik naar huis toe wilde en sprak mij aan om hiervandaan te gaan maar dat was zo gemakkelijk nog niet. Ik verloor mij in gesprekken die ik al zo vaak gevoerd had zonder zicht op toonzaamheid of zelfs maar dunne trucs waarmee je doorgaans een kapotte nacht doorkomt.  Het eindigde ermee dat ik van alles in mijn oor siste wat ik maar half verstond. Wat doe je op zulke momenten? Ik liet mij voor wat ik was; het had geen zin mij het zwijgen op te leggen, ik was berstensvol op mij gebeten en toen het eenmaal ochtend was zag ik mij als zo vaak in tongen terug als het legioen dat vreemden streelt. Spreekwoord was ik dat niet snapt, gaandeweg de dag werd ik weer opvoeding die ouders voor hun kinderen uitdenken en in het holst van alle bruikleen was ik wat ik telkens na zo'n achternacht in corvee en klatering moet zijn: voor dag en dauw de bijbel, met stofomslag en in voldongen esperantoklanken, een man om van kaft tot kaft uit voor te lezen.
Verzet begint niet met grote woorden maar met kleine daden  zoals de storm met zacht geritsel in de tuin of de kat die de kolder in z'n kop krijgt  zoals brede rivieren met een kleine bron verscholen in het woud  zoals een vuurzee met dezelfde lucifer die de sigaret aansteekt  zoals liefde met een blik iets dat je opvalt in een stem  jezelf een vraag stellen daarmee begint verzet  en dan die vraag aan een ander stellen
In de pijnkamer van onthechting overgave deint en dreint  alles weten om niets te weten lessen vergeten alles opnieuw van te voren  kleine roofridder
Rare jaren, deze jaren,  niets komisch veel mislukt  rollende stenen zonder mos.  Kreupel zoekt de poëzie het huis weer op  de warme lamp  het kleine leed van pappie-mammie roepen  verdriet om de voorbije verjaardag  wéér troost de natuur  wéér komt op de proppen die ellendige God  vermomd nu als VU-student  of Nijmeegse nitwit.  Maar ook wij  toen we een gooi naar het grootse deden  hadden niemand iets te bieden  dat een schuilplaats gaf  voedsel in een maag  een schaar om prikkeldraad door te knippen  nauwelijks een doek voor het bloeden  of schoonheid die een gedicht verbrandt.  Verwilderd in besneeuwde vlaktes  woestijnen in muren gevangen   de kampen kelders en kooien  waar de ene mens de andere onmens wordt.  Al die dromen al die jaren  steeds weer dat kind op 't platgebrande station  het hoge gillen in de kazerne  waar je stem, die mooie vaas  werd stukgetrapt.  En buiten de hekken de koude cameraman  altijd bezorgd om z'n materiaal.   Schrijven, die lullige luxe  waar ademen al een weelde is  en eten, je bordje leeg.   De beste talenten aan de drank  aan de roem, aan de ijdelheid  aan de spuit  of in 't gesticht  met een positie in een commissie  of uit het raam gesprongen  of geschrokken hokkend bij moeder de vrouw  of zich verliezend in analyses:  napalm van woorden  over het vel van de taal.  Ach  sla ons om de oren  dat we wakker worden  dat niet onze ontroering  in klein geblaat verloren gaat  dat we weer ons bed opnemen  en zwerven met de bedeljongen met de bedelmeid.
wij zijn de soort die vraagt naar het waarom hoe het voelt om vogel te zijn waarom bromvliegen rondvliegen waarom je dit zei niet dat (bedenk je later pas) wat je liever wilt, cremeren of opzetten mensen die veel aan de dood denken snoepen meer mensen met veel rommel op hun bureau werken sneller is onderzocht zet de zak niet buiten, knip het vuil in duizend stukjes, bewaar alles in de cloud, als je valt denk ik dat je springt, als je spint vraag ik me af waarom je klinkt zoals je klinkt en niet anders wij zijn de soort die niet anders zou willen 
Zomaar wat woorden bij een open vuur. Ze haken niet naar eeuwigheid noch malen Ze om iets hoogs en schimmigs als cultuur. Men doodt de tijd met oeroude verhalen.  Niet kunst schept vorm, de vormen scheppen kunst. Men luistert hoffelijk hoe zich uit wind, Gebaar en ritme -woorden zijn een gunst- Opnieuw het al zo vaak gehoorde ontspint.  Niets slijt waar alles steeds opnieuw begint. De woorden vliegen uit en hangen even Als in het vlindernet van een broos kind
Hij is zo mooi, zo droog, zacht leer, een zaak voor goud, een voor de ouderlingen op tafel neergelegde wel- gevulde, dungesleten kerkezak.  De dood is een omhelzing van de wind waarachter van nature niets dan onbruik en dor geraamte zich bevindt.   Een pad misschien, hij is zo oud zijn vleugels zijn vergaan, een plant als steen teruggevonden, zwart altaar, hij denkt, hij denkt erover na.
Het geluk is overkomelijk. Men plaatst het in een vitrine en gaat aan het werk. Wie ernaar vraagt krijgt het te zien, onder weloverwogen commentaar.  Het is gebruikelijk om ’s avonds achterover te zitten en het geluk, zoals dat beschaafd verlicht tentoongesteld staat, te beschouwen. Men stoot de deelgenoot erover aan. Die knikt of zegt heel zachtjes: ‘Ja.’  In hoeverre het geluk ons bepaalt is niet eens een vraag: totaal. Wij zijn niets dan ons geluk, en het geluk is waar wij zijn.  Slechts tijdens het afnemen van de glasplaat slaan we soms de ogen neer. De vochtige doek hangt slap in onze handen. Zo mooi.
En ongemerkt kwam regelmaat in maaltijden wandelingen, lijn in gesprekken, herinneringen. We kochten kaarten, maakten foto's en deze vitrine met namen van schelpen op kaartjes die het leven had moeten betrappen maar kansloos liet ontsnappen, vergeeld, verregend onder stof; Bontmantel, Watermuiltje, Hartschelp.
Soms, als gij zwijgt en uit het venster schouwt grijpt mij uw schoonheid als een wanhoop aan, een wanhoop door geen troost te blussen, niet door te spreken, niet door te kussen, even groot als mijn bestaan, en even oud.  Dat ik u zien moet en u niet kan zijn, van u gescheiden door mijn eigen ogen, dat gij daar zit, zo buiten mij geboren, het doet als een geboorte pijn.  Wanneer gij zwijgt en uit het venster ziet komt soms de wind en hij beweegt uw haren, die aan de boorden van uw voorhoofd staan als aan een stilstaand water oeverriet. Soms komt een wolk de hemel langs gevaren, ik zie de schaduwen over uw ogen gaan.  Dan is het mij alsof gij eeuwig zijt,
Ik moest denken aan het antwoord dat Tal eens gaf toen men hem vroeg of hij wel eens wat anders deed dan schaken
Niets is de mens - een rimpeltje een vlekje stof in het heelal waar, als de wind straks liggen gaat, echt niemand meer aan denken zal.  Ik zong een liedje voor de zon van licht en warme tijden maar door de zwarte oorlogsrook kwam het niet heen, waardoor het nooit de zon bereiken kon.  Een kerstboom straalt is er soms feest? Ik kan echt niet geloven dat er, met de ellende hier,  nog sterren zijn daarboven.
We zijn bij elkaar gedobbeld en zijn donkere handen zijn mij onbekend, die kleine botjes als takjes onderhuids ruiken naar tabak en dure poeder hoeveel kinderen hoeveel vrouwen wonen er in die handpalm ook je dood. Zijn lange nagels, die jagen mij vrees aan voor straks als we maar eerst die hals uit, die nauwsluitende Sehnsucht. Wat doen ogen als ze elkaar uitspelen?  Het is de dobbelsteen die kraait sardonisch nog een keer nog een keer tot ik mijn hals aandoe, om mijn ogen te vertrouwen. De verdonkerde man knipt het pislicht aan en of ik garnalen lust. Ik eet geen dieren die sprookjes spelen zoals jij, zegt hij en zijn ogen knikkeren zijn kassen over mij heen.
Naar buiten met die woorden! Alsof ze vertaald zijn, misschien niet zo best maar wie weet dat, zó moeten ze klinken....  De straat op met je waar! Wind staat om de monden en oren! veel gaat verloren, flarden zijn verstaanbaar, afzonderlijk-  heden nu treden naar voren Olie op het asfalt, hier stond een auto, smeulende peuk op het trottoir daar 
Het was een vakantie van niets doen, van overgave aan zon, zee en wind, we gaven ons bloot waar we konden, we verschoten ervan.  We lazen ons bij, boekten opgelucht tijdwinst op wat nog zou komen, voelden eigen natuur, een herkenbare toon die ons niet had ontluisterd.  We liepen veel samen, waadden nooit dieper dan buiten de stroom.  Boven ons hoofd speelden gierende vliegers, we vreesden hun val.
Voor Leo  Het leven heeft je ingehaald met grote, snelle passen, nu zit ik eenzaam op de bank en  lig jij in je graf.  De foto op de kast vertelt dat je toch hebt verloren het leven haalt ons altijd in al sinds we zijn geboren.  De wereld draait op kookpunt door  ook verder lijkt er niets veranderd ik pak de telefoon en hoor  de voicemail met jouw stem  Ik mis je zo en plotseling ga ik op zoek naar iets wat blijft maar kom niet verder dan jouw beeld en jouw verhalen  eindeloos herhalen......
Een grijze lucht die urenlang      op sneeuwen stond, zich inhield, schuchter toen een handvol vlokken zond als een belofte voor de nacht waarin je wakend lag te slapen tot de dageraad het sneeuwen niet meer tegenhield en je gonzend van geluk de dag begon en uit het zolderraam de eeuwen en de witbestoven akkers naast de landweg overzag, en er niets was dat die vervoering brak –
Vannacht was hier de Dood, maar niet voor mij. Ik wist hem in mijn slaap en ik ontwaakte. Ik ried hoe hij de ander daar aanraakte en hem het zwaar vermoeide hart stil lei.  Gespannen keek ik in de duisternis en luisterde naar waar hij was gelegen. Er was geen enkele schemering van bewegen, geen ijl gerucht, geen lichte fluisternis.  De kamerdeur was door één aangelaten, ik zag een uiterst dunne lijn van licht dat gedempt geelde op het trapportaal. 
De roffel van zijn hart waarschuwt het kind dat op de schommel tolt en zweeft. Hij knikt zodra het landt.  Het denken houdt niet op. Als zij gaan liggen in de nacht weeft hij een net van aandacht om het huis.  Gedachten jaagt hij ver voorbij contract en kruising. Al het onverwachte is een nederlaag die slim wordt bijgezet.  Niets moet hem nog verrassen mits het bloed voortruist, het brein oplet.
Als ik wakker word, wrijf ik eerst een paar boeken uit mijn ogen, slalom dan tussen wankele leestorens de trap af naar de kamer waar de boeken samen- troepen. Onderweg naar mijn bureaustoel, pak ik een stapel van de vloer en leg die op tafel, wat op de stoel ligt verplaats ik naar de vloer, maar zodra ik van de stoel opsta en naar de tafel wil lopen, leg ik die stapel weer terug op de stoel en de stapel van de tafel op de al op de vloer opgestapelde stapel. Boeken tot in de verste hoeken - ik haat ze maar o Heer, alstublieft bewaar ze voor ik mijn slaap als een vliegtuig kaap en vanuit de lucht de hele zooi voor de ratten gooi.
Toen in die hoek waar eerdere wind dood blad had vergaard bracht onverhoeds een stormvlaag werveling teweeg die als een bruine tol de lucht inging.  En uit de top daarvan ontsprong vervolgens een fontein, een zwerm voorheen verscholen, luid kwetterende mussen.  Ze leken meer te twisten dan te zingen. Toch hoorde ik in al dat leven de leeuwerikjes van de winter.
Wat je nu zegt verplaatst lucht over een kleine afstand,  kleiner naarmate je zachter, haastiger praat:  'Tot waar het weer waait'. Een plek opzij van het kijken.  Verwachting loopt naar de rand. Niet te bereiken.
Een vader fietst door 't boerenland in de vroege ochtendmist en hij heeft achterop zijn fiets een kleine houten kist.  Daar ligt de nieuwe wereld in waarop hij had gehoopt: zijn zoontje dat gestorven is voordat het werd gedoopt.  Vader begraaft het kereltje in ongewijde grond. Daarboven lopen Onze Heer de tranen langs de mond.  ------------------------------------------------ uit: 'Verzamelde liedjes en gedichten', 2003.
In het leven zijn drie dingen Die de engste bibberingen Door je donder laten suizen: Scheiden, sterven en verhuizen Wie de moed niet wil verliezen
Terwijl je slaapt, onder het laken, tegen het licht dat je bedreigt, wil ik een vers dat niets verzwijgt, een sprei van liefde voor je haken.  Ik heb je lief, en liefde stijgt tot boven de gedeelde daken waaronder wij het samen maken wat anderen eronder krijgt.  Jij bent wat ik ben. Ik ben jou. Jij bent mijn eerstgeboren vrouw. Het leven is bij jou begonnen. 
'Welnee, die meisjespop is niet van mij, die foto ook, niet met dat blonde haar. Vanmiddag komt mijn vader, die weet alles. Ik denk dat ik moest wassen, thuis en strijken, veel werk, met hoeveel waren wij, met veel. Die grote klassen,'s zomers in een bus vol liedjes, boterhammen, ergens heen. Ik heb gezongen in een koor, ik danste. Vanmiddag komt mijn vader, die weet alles. Mag ik nu ook iets vragen? Woon ik hier?'  Dan staat u op, loopt naar de gangdeur toe, die openstaat, en leest uw naam voluit. Vanmiddag komt uw man, en die weet alles.
ik vroeg of je nog van me hield  en je zweeg lange tijd  tot je 'kijk', zei, 'beneden'   daar stonden in langzaam  en laaghangend licht  twee reeën een ogenblik stil,  toen vluchtten zij snel en gewichtloos  het struikgewas in   hier en daar werden bladeren geel  dat was wat je daarna zou zeggen  'september, de herfst komt er aan' 
Is dus wel verplicht ja. In gebouw a staat b als het daar niet tussen x en y uur dicht is wegens middageten. Wat gemeld moet  want geweten: onder meer waarom niet op de plaats gebleven, bewijs van nog bestaan en mate van verstoren.  Is er een krijgen ook? Jazeker. Te noemen: kansen. Maar hangt er wel van af. En wel. Van af. Natuurlijk is er ook een wachten. Er zijn rijen dus. Een rij is onvermijdelijk. Een rij. Wordt genoeg afgehandeld? Schuiven de wachtenden gestaag naar voren?  Men wordt verwerkt. Er wordt ingegrepen. Maar melden moet eerst, want anders geen beginnen aan. Ook niet ten overstaan van wie bestaan ziet en in vel zal knijpen. Vel telt niet. Nee. Helaas. Dus eerst bewijzen er te zijn, want ooit te zijn geboren.
Eerste sneeuw. Ja, eerste sneeuw, maar wie heeft ogen voor de laatste, de laatste sneeuwpop, het smelten van de voeten, wie let daarop?  Zo gaat het ook met pijn. Je voelt het onbarmhartige begin maar het verdwijnen maak je op uit het verdwenen zijn.
Alleen water kan  de fles ontdekken omdat  het stroomt (als het kan)  alle kanten op en dat  belet door dorst van mensen  en allerhand obstakels  zoekt en scharrelt tot in  wat de dronken classicus  een fles noemt (denkend aan statie-  geld en hoe dat later te beleggen).  Drinken is de vorm  van de fles (wat ieder mens  als baby weet en bijna iedereen  vergeet): drinken  Drinken is de vorm
Waar de zwaan zwemt met vier jongen over het kleine kratermeer Monticchio zweven de blauwe libellen Calopterix Virgo.  Waar de vader zwaan de jongen bedreigt die aan komt rennen om te vissen vliegen rusteloos de blauwe libellen.  Waar de vader van de jongen zijn zoon redt - angstig staat de jongen te wachten tot de hand op zijn schouder hem rustig  leidt langs de blazende zwaan -  Daar dansen de blauwe libellen over het water en schrijven hun brieven over de zwaan, de jongen, het kratermeer.
Het onbereikbare geeft je reden van bestaan. Jij hebt je zinnen op het onbestaanbare gezet, jou spreekt het onuitsprekelijke aan.  Pijnig je geest tot gekwordens toe tot je de ervaring van de dichter evenaart, zich boven zich verheffend in de dreiging der ravijnen, tot hij van extase vrijwel buiten westen raakt.  O de aanwakkerende vrees compleet te verdwijnen nu je echt begonnen bent te worden als een kind -  beeld je daarbij het naadloze Vuurlandse duister eens in,
Mijn vader sliep en mijn moeder boog zich over hem en zei: 'Kijk, hij is zich van geen kwaad bewust'  mijn broers hoorden haar niet, spuugden op elkaar, minachtten elkaar, stortten elkaar in een groot en geheimzinnig soort verderf  mijn vader ontwaakte en er waren muggen, wespen, kleine hyena's, giertjes en één vlieg, één vliegje, mijn vader rekte zich uit en zei: 'ach, vliegje, wat doe jíj hier...' en sloeg het dood.
Ja hoor. Je mag meelopen tot het stoplicht, of tot de eerstvolgende tunnel. Tot de derde straat rechts, tot de ingang van het park. Tot bij het ziekenhuis, tot voorbij het ziekenhuis, tot aan mijn huisdeur.  Je mag meelopen tot in mijn kamer, tot het glaasje van het een of ander, tot ik mijn tanden heb gepoetst of tot het eerste ochtendlicht over de stoel met kleren valt.  Tot de bouwvakkers aan het werk gaan, tot de school weer is begonnen, de ambtenaren pauze houden de winkels zijn gesloten of tot de laatste stoptrein gaat.  Tot na het ontwaken maar voor het ontbijt, tot na het ontbijt maar voor de lunch, tot na de lunch maar voor het avondeten mag je meelopen.
De sterren zijn met veel, vanavond. Grote ogen in de nacht: een meisje zwiert haar rok tot bloemen op een dansfeest aan de gracht.  Een jongen wankelt door de stad. Zijn benen slepen uit de maat. De stoep ligt slordig langs de straat. Hij heeft zijn flessen leeggedacht.  Hij is zijn mooiste woorden kwijt en niemand die zijn pijn begrijpt; zij danst met sterren in het haar en hij - een slechte goochelaar die stram naar vallend herfstblad grijpt
Oooooooo! Hoe vergeefs des doelmans hand  zich strekte naar de bal die één minuut  voor tijd de Duitse doel- lijn kruiste  Zij die vielen rezen juichend uit hun graf 
Het licht doet met me wat het wil, of ik al ga, of ik sta stil, of ik iets neem, of iets leg neer, bij alles is het licht mijn heer. Zo word ik, man, toch nog een vrouw; ik die van rood houd, word een blauw; ik die van dag wil zijn, een ding van avond met in de schemering een rode streep, die duidt op wind, tot ik het licht van mijn eigen vind en met mijn rood sla naar dat blauw en ik mijn man graaf uit die vrouw. Eerst dan word ik mijn eigen heer, of ik iets neem, of iets leg neer, of ik al ga of ik sta stil, omdat mijn eigen licht dat wil.
Het bleke gezicht van deze maanden waar vorst ooit heerser en blauw van kilte het licht onderhuids deed stralen  Ach, hoe zeer hangt nu het natte grijs over de dagen en hoe bitter smaken deze uren in hun wetmatige grauwheid  Hoe somber spreekt de stem, geteisterd door de maanden, neergeslagen als een kettinghond richt hij zich niet op, blijft liggen  Men houdt hem voor: Het snotterige schijnsel van kleuren Het suiker van gewetenloze confectiemuziek  Maar niets raakt dit lijf. Het valt in stilte uit elkaar: Voorwaar, voorwaar.
Gedachteloze woorden raken dieper dan doordachte, weloverwogene, ze snijden door het zachte web dat onzichtbaar de vertrouwde dingen bindt. Vastknopen kan dan niet. Geen goed woord dat ik vind. Ik voel me dwaas - en even dwaas is alles weer terecht als je gedachteloos 'dag liefje' zegt.
In galop de vlakte door. Vuur:  strobrand trekt de nacht omhoog. Melkwitte vulva  Veldman, het brandt in uw slaap Rook waait in, waait uit  Bloedeigen damp, sintels  Wie bewaakt uw stallen hakt het overjarig stro?  Hartenzeer of zadelpijn De teugels blijven achter  Geen beugel verwacht een voet die in marmer reizen moet.
Met mijn kwantorslag en mijn inwendloopje kan ik ze wel verslaan.  Ik ben sterker dan de zwebongbeesten en niet bang.  Ik ben niet bang.
ze trekt een kring om zich heen soms laat ze een hand toe soms beantwoordt ze een vraag maar ze let goed op: niet te veel handen, niet te veel woorden daar gaat de kring kapot van  Als haar vader haar nadert om haar een beetje te plagen laat ze hem maar begaan tot hij op de rand staat van haar kring, ze blaast hij wankelt op z'n kleine benen draait om zijn smalle as, er valt  een geldstuk uit zijn grijze broekzak het rolt naar binnen, raakt haar teen aan een moment is heel het huis en heel de aarde vol van haar boze adem  de gulden rolt van de rand in een onbetaalbare diepte
Een duinpan was onze bedding. Daar had het glimmende helm geklapwiegd, ons in slaap gesust. Daar werden wij wakker, wreven het zand uit de ogen, zagen een vogel hoog boven ons bidden, wisten ons prooi van wat dwingt.  In de verte morde de donder. Een komen en gaan van krijsende meeuwen. Een hond sloeg aan. De auto's op de snelweg raasden. Niets werd gestild.  En door de regen terug naar huis. Verdreven. De kust was onveilig geworden.
Vliegen en vlinders, kinderen en bijen,  al wat als stipjes vonkt door de natuur,  warm, blij en snel, moedertje, schoot van vuur,  daar hield je van, en zie, die bleven bij je.  Want als ik hier de diepe stilte intuur, stijgt het zo glinsterend op, dat ik moet schreien,  en duizend lachjes, liedjes, mijmerijen,  tintelen uit het gras naar het azuur.  'k Sta aan je graf als jij eens aan mijn wieg.  Moeder, vrees niet dat ik bij dit verzonken  handjevol as mij om het vuur bedrieg. 
De dichters weten wat zij niet weten. Zij spreken in hun vreemde taal; zij gaan de dood in tot het begin; zij ontdekken leven - en zien de wereld aan met hun
Ik herinner me niets en zelfs dat niet, zelfs niet de wereld en zoals ik de wereld niets meer te zeggen heb heeft de wereld mij op zijn beurt niets meer te zeggen en toch blijven woorden uit mij stromen even nutteloos en even belachelijk. Vergeet die woorden nu onmiddellijk. Ik wil door niemand herinnerd worden. Zelfs niet door mijzelf.
Ik zit in de kilte van steen. Wit zijn de muren bedoeld, maar ze breken; andere levens krioelen erover, erdoorheen.  Op mijn schoot je marmeren lichaam. Houd je ogen niet zo gesloten wil ik je vragen, lach naar je moeder sta op, wees wat lichter.  Nee. Altijd zal ik je dragen.
Ze kreeg een bouwdoos, zette vier palen  in een gatenplaat, schoof langs de gleuven  voor- en achtergevels op hun plaats  schuren geurden naar ingedikte tractorolie  oogstverhalen, schoffels hingen schuin tegen de zomerwind, deurklinken gingen in verzet   planken opgebroken, opengezette hokken, ze wiste  de witte plekken op behang, zwakte het gissen af  naar een waarom en hoe.
Hadden er lang naar gezocht, maar wat lag het daar prachtig, precies op zijn plaats. Overal groeisel, verschiet en bedoening. Alles kon rijmen, ook als het niet.  Zaten daar gretig te willen ontvangen aan lange ontsplinterde tafels waarop, nog gesloten, schenkbaar te tillen getink. Kregen te lezen wat eetbaar kon, drinkbaar kon,  alles beschreven. Keken soms over de regels heen, zagen daar groeisel, verschiet en bedoening. Iemand riep: Drinkt u maar, drink maar, ik kom dalijk bij u!  - terwijl hij verdween.
Ik liep laatst door de heide Langs berken en langs brem. Toen klonk er aan  mijn zijde Een kleine, ijle stem.  Aanhoudend en doordringend, Zoo blij en mateloos Alsof een hart hier, zingend, Zijn hoogste vreugde koos.  O koolmees in het loover,
Dit wordt ons niet ontnomen: lezen  en ademloos het blad omslaan, ver bij de dagelijksheid vandaan. Die lezen mogen eenzaam wezen.  Zij waren het van jongs af aan.  Hen wenkt een wereld waar de groten,
Een vallend blad op een gelaat dat ik eens liefhad  Zachtjes glijden vingers door verleden heen tranen ach ik ween  Stil, het is goed je hebt geboet bent nu bevrijd  Lachend dansend blad op een gelaat dat eens werd gehaat
Klei is eigenlijk het enige dat helpt in een eeuw van afbraak en wederopbouw in een eeuw waarin niet alleen de schoonheid niet schoonheid alleen haar gezicht heeft verbrand in een eeuw die ieder van ons baarde, grootbracht en voedde, een eeuw weer van doorbraak en woede een eeuw die ons doorgaf tot waar we staan, in een moegeprezen moegestreden moegenezen eeuw deze oude verweerde en glanzende eeuw, in ieder  leven valt wat regen maar vier meter is een absurde afstand tussen je sleutelbeen en je schedel en het enige  dat helpt is klei, eigenlijk is klei het enige dat helpt.
Ik liep vannacht - van een optocht los - geraakt, ineens onder een hoog en luchtig viaduct, jong, naast mij liep een grote vrij zware jonge man. De pijlers werden bomen en het beton werd losse grond. En ogenblikkelijk stonden we stil, zijn mond boog zich half open neer, ik richtte mijn gezicht omhoog, de zekerheid van kussen en omhelzen was er toen ik wakker werd en is er nog altijd.
Luisteren luisteren luisteren Begrijpen Slikken Verwerken Slikken Begrijpen Glimlachen Mooi zijn Jong zijn Verstandig zijn Handig zijn Elegant zijn Weten hoe een man is Weten hoe een vrouw is Blij zijn, dat een man een man is Luisteren Glimlachen Begrijpen Slikken Mooi blijven Jong blijven Opgewekt blijven Glimlachen.
Een blonde jongeman klopt aan mijn deur je bent niets verandert zegt hij bonenstaak  ik slinger naar de keuken wat wil je? niets zegt hij en valt achterover  samen slingeren we door het veld samen vallen we op het bed samen vallen we achterover in het gat in de vloer  ik verf de vloer rood rondom het gat hij zegt niets valt achterover  tot hij weg is  en ik hem herken
Waarom leert men op school een schuldloos kind
Op de dag dat ik er was stonden de klokken zeven de buren praatten op de balkons over vrede mijn vader schreef een stuk over een brand mijn moeder was gelukkig dat zij een zoon had  de ooms sneden koek ik lag geheel gesloten de wereld gaf prompt antwoord met sportmanifestaties de avond was vol auto’s met supporters de tantes liepen geruisloos met gloeiend water  de krantenman op zijn racefiets groette de dokter de ogen der stad stonden wijd open in de avondzon omdat ik er was in een kom van asfalt omdat ik er was speelde het orgel gedempt in de verte  in de nacht kwam mijn vader met een jas vol brandgeur
De stad is stil. De straten hebben zich verbreed. Kangeroes kijken door de venstergaten. Een vrouw passeert. De echo raapt gehaast haar stappen op.  De stad is stil. Een kat rolt stijf van het kozijn. Het licht is als een blok verplaatst.
Bij dag uitzicht op zee en op het hospitaal -twee oceanen onrust op andere schaal-  als het stil is 's nachts kun je ze horen worstelen - zonder onderling verband -  de zieken met hun dromen de golven met het strand.
Wie is er geen Cassandra in een tijd waarin je zonder visionair te zijn kunt zien dat Troje zal gaan branden?  Aan rafelranden van de stad en in de buitenwijken smeult het al – Luister, het is de wind niet, blijf niet doof  en blind, het zijn miljoenen naderende voeten, aanschuifelend tot een storm die weinig overeind zal laten staan  Berg je nu het nog kan, want wie gesteld is boven ons is machteloos en arrogant en zal alleen zichzelf trachten te redden
Geen god vertoonde  ooit zijn gezicht  en geen gedicht  spreekt onomwonden,  verzegeld verzegeld,  egyptisch graf,  zo wacht ik af  in al deze regels  of ik zal worden  gevonden, verstaan,  een mummie van woorden  onder het puin vandaan.  -------------------------------------------------------
Zie ons hier succesvol staan: door alle netten gevlogen draagster van petrolblauwe rok en lila lijfje dat haar borsten als een openstaande bloemenkelk omhult, schijnkindermondig in gesprek met sprankelend scherp stuk in deux-pièce, cape'je van changéant roze-oranje organza, verantwoord geile zijsplit, trots op haar tong -  twee kakelgrage, fraai op de kwetsbare buikzijde uitgelichte braniekarkassen, onzelfinzichtig klaar om tor-achtig danwel voormalig jumbolog door te taxiën naar het gemoedelijk gekraak van openbrekende oesterschelpen of ander gepraat. O zelden geherbergde hartegrond! O langvervlogen carrièrebegin met zelfverkozen damescolbert over bureaustoel en uitzicht op kleine door glas omgeven binnenplaats, Japanse
Niet te beschrijven wat een geur doet in je neus en in het weke van je hersenen, een bloem, strandlucht.  Laatst liep ik op de weg toen langs mij streek een vleug van vroeger, van potten inkt en rekenen, wat ik in der eeuwigheid zou zijn vergeten, ik liep er tegenop.  Men zegt dat van bepaalde vlindersoorten het reukvermogen zich uitstrekt over kilometers, maar of het nu de natuur is of een oude school,  of een meisje dat in je armen staat en geurt als zeven jaar geleden of, als het heeft geregend, de hartverscheurende kracht van een naaldwoud - je noemt het, maar beschrijven kun je het niet.
Vannacht kwam je na lang wachten naar me toe en je mond raakte de mijne. Je zei: ik ben terug, stofzilver stijgend  In de lucht. Wat strooit dit uit? Dansend in brede vlagen. Was je daar ook? De hemel werd vol fakkels, maar langzaam  Verdween je licht, sneller dan een komeet Boven de ijskoude bergen. Je blijft
Ik was dronken toen ik je ontmoette Ik was dronken toen ik je verloor Wat kan er nog een hoop gebeuren Tussen twee dronkenschappen door
Spreek  als je kunt.  Drie vuurpotten in de open lucht, als het ware in de lucht.  Even was ik bang. Alles verdween voor mijn ogen als een brandende grashelling. Ik moest mijn handen warmen in een leeg hoofd...  Uit nacht en rook stegen maanschijven.  Daar liep je, ik dacht dat ik je hoorde huiveren.  Dat was de kunst.
Een gezicht nooit meer zien.  Een gezicht zien dat niet bestaat. Langzaam duidelijker, totdat ook de kleinste rimpels, putjes in de huid een oogwenk helder zichtbaar zijn.  Maar het is geen gezicht. Het was misschien een man die honderd jaar dood is, en gestorven zonder ooit te zijn afgebeeld.  Er zijn er zoveel.
Zwaar bepantserd, met uitschuifbaar materieel kapseist hij telkens tussen duin en helm  als vliegenier is hij een roekeloze die als zijn motor afslaat, neerploft  In abdijbier nadert zijn ontreddering nog het meest die van een dronken tor
Stralende morgen met rijp op  het weiland. Klaar voor ervaring van inzicht en kalmte loopt ze het licht in tot waar in de sloot verzonken in graafwerk de rattenvanger zingt. Vraagt ze schichtig naar dood en gevaren lacht de man in het ijs, die luchtbellen wijst van het wezen dat daar zich verschuilt. In lieslaarzen komt hij de kant op, zegt dat hij vrij is, geniet met zijn ogen de ruimte.  'Mooi is 't als je 't leven te zien krijgt, een rat op de wal die zich wast, een vrouw die zich redt.'
De koorts van mijn lied, de landwijn van mijn stem Lieten hem deinzend achter, Wolfskeel Apollo, De god die zijn knapen verstikte en zwammen, Botte messen zong, wolfskeel, grintgezang.  Toen vlerkte hij op, gesmaad, En brak mijn keel. Ik werd gebonden aan een boom, gevild werd ik, gepriemd Tot het water van zijn langlippige woorden in mijn oren vloeide, Die ingeweld begaven.  Zie mij, gebonden aan de touwen van een geluidloos ruim, Geveld en gelijmd aan een koperen geur, Gepunt, Gericht, Gepind als een vlinder In een vlam van honger, in een moeras van pijn. De vingernagels van de wind bereiken mijn ingewanden. De naalden van ijzel en zand rijden in mijn huid. Mij heeft niemand meer genezen. Doofstom hangt mijn lied in de hagen. De tanden van mijn stem dringen alleen meer tot de maagden door, En wie is maagd nog of maagdelijke bruidegom In deze branding?  (Een bloedkoraal ontstijgt in Vlokken mijn hongerlippen. Ik vervloek Het kaf en het klaver en de horde die op mijn daken De vadervlag uithangt - maar gij zijt van steen. Ik zing - maar gij zijt van veren en gij staat Als een roerdomp, een seinpaal van de treurnis.  Of zijt gij een buizerd - dáár - een wiegende buizerd? Of in het zuiden, lager, een ster, de gouden Stier?)  Mij heeft niemand meer genezen. In mijn kelders is de delfstof der kennis aangebroken.
Vader leest een versje voor. Gretig wordt er gezwegen. Ieder vormt een roze decor... Vader leest Hooglied Negen.
Iedere maandag half negen - zomer,  herfst, winter, lente - zwemmen,  's zondags buikpijn en niet slapen,  's maandags zwemmen in het overdekte bad.  Het is er leeg. Kinderen aan een touwtje,  de schreeuwende badmeneer in korte broek,  kom op de kop er onder, het water is zo  koud, je hart klopt vlugger dan gewoon.  Soms zit je moeder, heel alleen,  op een bankje op de tegels en de man,  die badmeneer, schreeuwt minder luid  en soms, als 't vriest, hangt je juf  de jassen over de verwarming.   Iedere maandag half negen bad.
Ach, laten wij geen ogenblik bederven voor wie van ons het eerst zal moeten sterven, en laten wij ook nimmer praten van alles wat wij huichelden en haatten. Zolang een vlerkgespreide leeuwerik blijft zingen vergeeft zijn God ons al wat wij begingen, zolang wij kersenbomen zacht in bloei zien staan dan hebben wij nog niemand kwaad gedaan. Ach, laten wij het leed dat men ons deed, vergeten, God zal het allemaal wel weten, en laten we geen ogenblik bederven voor wie van ons het eerst zal moeten sterven.
Ach moeder, ik weet zoveel woorden meer en van de muzen honderd lepe wetten om ze verbluffend naast elkaar te zetten tot schone larie over duister zeer.  Maar als ik op een avond bij ruig weer de vangst bijeengaar uit mijn rijmennetten, de troost schud uit de kuil van mijn sonnetten, vind ik mijn stem wel maar mijn hart niet meer.  Geleerde vrienden die het kunnen weten hebben eerst de armoe van uw mond geteld maar geen heeft mij dan tot nog tot vermeld  hoe gij met twintig woorden mild gemeten mij meer met wijsheid en geluk vervult dan mijn orkesttaal zwoegend mij onthult.
Wat we willen: Momenten Van helderheid Of beter nog: van grote Klaarheid  Schaars zijn die momenten En ook nog goed verborgen  Zoeken heeft dus Nauwelijks zin, maar Vinden wel  De kunst is zo te leven Dat het je overkomt  Die klaarheid, af en toe
Nooit zag ik de bergen zo vastbesloten tegen de hemel of nooit, nooit, dat denk je dan als iets heel hevig en onherhaalbaar voorbij is, nooit kortom hing de hemel zo duidelijk zo stralend zo treurig gerafeld tussen de bergen  en hier beneden gebeuren ogenschijnlijk geringe dingen, de rivier die altijd roerloos aan je voeten lag glijdt stil de hoek om, van de geiten die zoëven om je heen liepen is niets meer gebleven dan wat beweging in het riet en misschien is dat ook al de wind, de laatste hete bulten hooi zijn op wagens geladen en worden weggevoerd naar het gehucht en je ziet nog hoe het zich opent voor de paarden en sluit achter de rug van een boerenkind  niet dat je dan wordt verstoten niet dat je dan wordt verdreven je loopt over de brug en stapt extra voorzichtig over een slapende hond in de zon.
Als je op een vluchtheuvel naar een tram loopt en je hoort achter je haastige voetstappen hoe groot is dan de kans dat je binnen een seconde
Voor Mai   Het was half vijf ’s morgens in april Ik liep, en floot de St. Louis Blues Maar ik floot die op mijn eigen wijze Al fluitend dacht ik: mocht mijn fluiten gelijken op de zang van de grote lijster En waarlijk, na enige tijd geleek mijn
Als ik een knipmes had, kon ik tenminste mijn knip- mes open en dicht doen.  Met een schaar had ik knipbewegingen kunnen maken. Als ik aan haar denk zie ik haar het liefst in bloemetjesjurken; maar ik kan haar niet  zien, degene zijnde  die ik ben. Dezelfde veerman; dezelfde  rivier; dezelfde obscene gebaren tijdens dat niet-roeien van hem.
Hij heeft het allemaal op een rijtje. Weet van jongsaf heel precies welke reus hij later zal zijn. Onder zijn dichte bladerdak -hij heeft immers de tere huid van een felle roodharige- moet je met praatjes niet aankomen. Niemand wordt hier langer  dan zijn ontkiemen geduld. Enkel voor vrienden wil hij wel wijken, maakt hij zich smal. Onder glanzende schors suizen zonder twijfel fijnmazige kwartetten; een glasheldere piano, violen, een cello. Waarschijnlijk een kleinood van Brahms.
Hij staat voor ons huis altijd naar binnen te kijken, de oude eik met de ogen waar vroeger takken zaten.  Ik kijk wel eens terug en dan lijkt hij contact te willen maken, hij te zwaaien en het spijt hem dat het niet lukt.  Hij heeft als geen ander uitzicht op de weg, scholieren op omafietsen die in lachende rijen door de laan rijden en bij regen onder hem schuilen.  Herinneren ze hem aan de jaren van de eerste ringen, de soepele takken, het frisse blad?
Als men terugkomt is men een ander denkt men terwijl men het huis sluit het licht inpakt de zomer verzegelt het tuinhek prijst om zijn ijzer  deze slak op de drempel zal er nog zijn de ijskast zal blaffen de hitte blaten de hond zal zuchten en zijn sterven hervatten als men terugkomt denkt men
Ik woonde in een speelgoedstolp van glas. Zo'n bol waarin het sneeuwen gaat in dikke En trage vlokken, als een kind hem pas Heeft omgedraaid. Dat was me even schrikken.  Het gras stak stil en hoog boven mij uit. De lucht was blauw geverfd. Ik zag het tikken Van iemands vinger, zonder één geluid. Er waren sterretjes als speldenprikken.  Toen werd ik wakker. Languit in het gras Zag ik de blauwe hemelkoepel trillen. De sterretjes nog steeds oneindig klein.  Een wind stak op. Het gras begon te rillen. En ergens klonk, niet ver van waar ik was, Het huilen van een hogesnelheidstrein.
In paarse weke huid    zit ongemerkt    een zwam verdriet  verschilferd en verdord    tot schaamte,    het regent zwart en grijs     met flarden groen    van asfaltbloed,  ver vuurlicht      zonder warmte     as een knipoog    in gesloten huizen,     de ruggen  
De hand die op de schouder ligt is mijn hand en ik vraag me af hoe lang hij daar al ligt en waarom. Als ik hem weghaal, herinner ik de man van de schouder aan mijn hand en hij zal vragen wat die daar deed. Als ik hem laat liggen, zal hij denken dat ik dat wil en misschien nog meer.  Als de hand weg is denkt de man
Poëzie kan nooit over mij gaan, noch ik over poëzie. Ik ben alleen, het gedicht is alleen, en de rest is van wormen. Ik stond aan de straten waar de woorden wonen, boeken, brieven, berichten, en wachtte. Ik heb altijd gewacht.  De woorden, in lichte of duistere vormen, veranderden mij in een duister of lichter iemand. Gedichten passeerden mij en herkenden zichzelf als een ding. Ik kon het zien en me zien.  Nooit komt er een einde aan deze verslaving. Eskaders gedichten zijn op zoek naar hun dichters. Ze dwalen zonder commando door het grote       district van de woorden en verwachten het aas van hun volmaakte, gesloten, gedichte, gemaakte en onaantastbare  vorm. 
Voorlopig zit hij hier. Er is nog tijd, en eerst moet de vermoeidheid zakken. Anders zal het kruispunt net te ver zijn, of hij zal, versuft, tegen te lage prijs  zijn lieve ziel verkopen. Kort geluk, één hete nacht: te weinig. Slechts een eeuwig vuur voldoet. Ziedaar: een andere van Dam. Een verre donderslag stemt in.  Collega's, vrienden, onbekenden zelfs: ze staan versteld. Geen vrouw zal hem negeren, niemand wijst hem af. Hij is een felle gloeilamp, al het andere is muggen.  Hij ziet het land. Hij buigt het hoofd. Het onweert in de verte.
Je staat hier verkeerd geparkeerd hufter, wacht even dan haal ik m'n krik, bik ik je voorruit eens lief uit z'n rubbers, ik  agressief? hé zoek je soms mot ook dat kan je krijgen, kom op als je durft, bang voor je jasje je bankpas, je kloten misschien? en leg  dat mobieltje maar neer, als mannen onder elkaar heb je daar niks an gewoon met je blote handjes meneer, ja kijk uit als ik me kwaad maak pleur ik je zo  door je vijfde deur, scheur ik je voorklep wordt straks je mokkel niet zoenen effetjes pech hè, zeg kom op poenige golfyup wat zoek je, je handicap soms?
Omdat je in de oorlog altijd hoorde van vóór de oorlog, hoe argeloos ze waren, ben ik nu heel voorzichtig. Gooi ik iets weg, bijvoorbeeld een kartonnen doos, dan hoop ik dat die doos mij nooit meer zal heroveren in vorm van zelfverwijt: weet je nog wel, hoe zorgeloos, we gooiden gewoon dozen weg! Als we er één hadden bewaard, één hadden bewaard!
Alsof zij daar ligt, nu hier is gaan liggen, en aanbiedt wat zij onthult: een duin, blakend  op haar zij, een waarsprekende waaier, de rilling die mij opricht;  en geur, ooit zo doorhuifd als alleen verbeelding het wil, opdat zij uitmaakt hoe het is. Niet hier immers, door mijn ogen niet, is zij opgewekt om toen daar te gaan liggen, zich te doen zoals het wordt. 
Was je bord een heilig huis? Raadsheer, paard, pion, koning en kind, je leven? De jaren waren torens die onneembaar leken.  Maar goed, ze zijn gevallen. De stukken opgeraapt.
Alle roekoemeisjes van vanavond alle toedoemeisjes van vannacht wat zeggen we daar nu wel van?  Niets.
het is alsof je blik steeds meer naar binnen gekeerd raakt je voorhoofd steeds donkerder wordt je wangen steeds strakker je mond steeds afstandelijker dan enig iets wat ooit van mij was je lichaam zo doorzichtig alsof mijn hand zo door je heen kan als ik probeer tegen te houden dat je verdwijnt je bent onder ons maar hebt het contact verbroken aan je handen kan ik zien hoe verbeten je je soms nog vast- houdt je vingernagels verdwijnen het is alsof ik langs een oever ren en reddingsboeien uitgooi en touwen en takken en uit alle macht schreeuw dat je moet volhouden en vasthouden dat ik naar de kant zal zwemmen dat ik me zal opofferen dat ik de Here God zelf uit de hemel zal plukken dat ik er alles alles voor over zal hebben om je ogen hun eigen uitdrukking terug te geven 
Er moeten toch mensen wonen, ik luister, en herinner mij dit huis, de lege eierschalen, de koude resten thee, de waaiende gordijnen, op het tafellaken grijze stront van vogeltjes,  Oh, goede morgen, als kabouters in zachte pyjama's gaan de geluiden door het huis, de eerste Clementi, de kranen, de fluit van  het kokende water. Geluk is langzaam naar  beneden gaan en daar zitten wachten op stappen, tussen muren bedekt met tekeningen: vaders, moeders,  kinderen, tafel, huis, voorgoed aan het ontbijt. En ik was één van hen.  -------------------------------------
Ze hadden het recht van overpad, honden, geweren. Ze keken binnen, lachten zowaar en schikten hun lege tassen. Hun rode koppen telden we voor ze verdwenen in de nog dampende velden. We aten ons brood, lazen bladen. Tegen het donker kwamen ze terug beladen met hangende poten. We gingen naar bed, lagen wakker, hatend omdat ze bestonden.
De Duivel is afkerig van moraal Wanstaltig, onwelwillend en gehoornd God pleegt Zich wijs en keurig te gedragen  Zo heet het. Maar hij is wel vaak vertoornd Waarbij Hij grif miljoenen weg zal vagen Omdat ze menselijk dus zondig zijn  Waar is 't verstand? De goedheid? Domme vragen! Zijn employés verklaren het haarfijn maar wij begrijpen dat niet allemaal  Ach ja, er is bij ons mentaal iets mis Onthoud nu maar, dat toorn een zonde is
Terwijl het strand, veroverd door de eb, Natuurlijk door de vloed herwonnen wordt En allengs tot de helft wordt ingekort Ervaar ik weer wat ik ervaren heb:  Een kleine jongen ben ik met een schep, Hardnekkig vechtend voor een wankel fort Totdat het weldra toch is ingestort -  De zee geeft op het laatst de volle mep,  Een klap die onafwendbaar komen moet, Maar toch, bij elke aanval van het water Verweer ik, driftig scheppend, mij fanater En weet ik niet van wijken voor de vloed.  Ook nu, een half bestaan of meer al later Geeft mij de wanhoop dikwijls nieuwe moed.
Ik houd het meest van de halfland'lijkheid: Van vage weidewinden die met lijnen Vol wasgoed spelen; van fabrieksterreinen Waar tussen arm'lijk gras de lorrie rijdt,  Bevracht met het geheim der dokspoorlijnen. Want 'k weet, er is waar men het leven slijt En toch niet leeft, zwervend meer eenzaamheid Te vinden dan in bergen of ravijnen.  De walm van stoomtram en van blekerij Of van de ovens waar men schelpen brandt Is meer dan thijmgeur aanstichter van dromen, 
Ik heb het tegen Gijs met vijftig tegen honderd afgelegd zijn oud-ivoren hoofdje, zoëven vlot geraakt uit het vertrouwde groene licht, hangt met een blij gezicht boven de bar  zijn dorre handen vatten met een teer gebaar het borrelglas, hij zegt ik ben al bijna tachtig jaar u bent nog jong dat komt nog wel terecht.
Het is er nog, het feest van dwaze elfen, de klopjacht op het evenbeeld, een zitplaats voor de haat.  Het is er nog, de hardgekookte hongersnood, een zijweg aan de overkant, de hang naar het verraad.  Het is er nu nog steeds, het werd een metgezel.
's Ochtends zie ik het leven naast mijn bed. Ik verwelkom haar. Ze zegt: ik ben geen bezoeker. Ik denk: in welke tijd praat ik met haar? Ik sta op, zij staat op. Ik loop, zij loopt. Wil ze uitgelaten worden? Ze zegt: ik ben geen hond. Niet om over mezelf te vertellen ben ik bij jou, maar om geleefd te worden. In de drukte raak ik haar kwijt, maar als ik terugkeer, zie ik haar naast mijn bed. Was het prettig voor haar? Dat ze even alleen was? Ik blader door haar om haar te lezen. Ze zegt: ik ben geen woorden. Ben je dan slaap? Ik hoor het woord 'misschien', doe het licht uit, laat mijn lichaam bij haar en vertrek.
Niet de wind, maar een boze mond doofde de kaars. De koningszoon verdronk.  Wie op hem wachtte werd gek van verdriet en sprong in zee. Beiden werden een lied.  Is het water te diep, koopt men een plaats op een boot. De afstand is niet zeer groot.  De levens aan boord, zij wegen zo zwaar en de boot is licht. Ook brandt er geen kaars.  Aan de overkant is nog een feest aan de gang. Men eet er de wereld, al eeuwen lang.  Spoelen de lijken aan, vangt men ze op en wordt stil. Een minuut lang spreekt God.  Daarna blazen monden het fort weer dicht, voor de poort ligt een oorlogsschip.  De doden in zee, ook zij worden een lied. Het zingt niet, het huilt.  En toch hoort men het niet.
Liefde is het die mij in beweging zette en mij hier spreken doet. Er is geen terugweg en er is geen brug. De zee spoelt ongelezen door de fles, de zon verdringt zich in het avondland. Is deze tocht een vlucht, een woordeloos gevecht om lucht. Het noorden liet ik achter me. De andere hel doe jij mij aan, balorige balling. Leid jij me verder met je verzen. ik ben niet uitgerust voor deze reis doorheen dit schimmenrijk. Voer me van kring naar kring, van gracht naar gracht en wapen me met dapperheid. Daal af met mij en maak me rotsvast als een toren waarvan de top nooit wankelt, hoe hard de wind ook waaien gaat.
Na al het nieuws haal ik de heilige boeken uit de kast en schud daar de leeswijzers en de vrome praatjes uit  Van deze zuiverheid nastrevende stof kneed ik een sneeuwbal – haren en kruimels geen probleem – en steek daar een vulpen in tot de sneeuwbal zwart kleurt  Dan zet ik het machteloos mooie ‘vogels in bos en duin’ op schenk jou een glas rood in en wachten wij op het onbedaarlijke smelten
Geen rotterdam dan amsterdam geen moeder man dan vader jouw rok is boter dan de ham mijn hemd is altijd nader  al jart je met je vrienden bil al jas je met hen klaver en speel je liever haaf dan spil, schmidt is toch altijd haver  jij bent veel zeker dan ikzelf
Die zilveren deinende schoot, mijn liefste, dit maagdelijk gave net, dit gruwelijk schone huwelijksbed, dit vangzeil van de dood - ik heb het gesponnen tussen de bomen en tussen de zon en de aarde en al waar ik ontwaarde je zoet-zoemende dolersdromen. Ik vang je op in mijn wiegelend bed O wond in mijn maagdelijk net O liefste verloren in mijn schoot O worsteling in liefdesnood - ik wikkel je in mijn zijden geweld ik houd je met duizend armen omkneld ik verstik je in een cocon van gloed ik drink je zachte blanke bloed dat rinnend gulpt en schreit - 
1   Het kind is wijs.  2   Het kind weet weinig maar wel zeker.  3   De mantels glanzen dof,  4   van ouderdom en betekenis,  5   een purperen glans over het zwart.   6   Dan was jij de vijand.  7   Dan vochten we tot de avond.  8   Het kind brandt zich  9   aan de schoonheid van het speelgoed.   10   Het mompelt. Het is geen spel.  11   Het is geen schoonheid.   12   De kroon, het zwaard, het schild.  13   Het schitteren van de waarheid  14   in de grote ogen van het kind.  15   Een eenzame ridder in de spiegel.   16   En ze leefden nog lang. 
Dagelijks denk ik aan de man hier in de buurt die als de brug geopend was wild begon te dansen langs de Kosterverlorenvaart en met zijn dans de schepen begeleidde die zand naar IJburg brachten  hij sliep in een verloren hoekje naast het skatepark en het hondenveld in de beschutting van een elektriciteitshuisje onder een struik en zijn matras was altijd van urine nat  en sommige baasjes ruimen de drollen niet op om goed duidelijk te maken dat ze schijt aan je hebben dat het smerig is om buiten te slapen  en mijn man woonde daar sliep in een klein hoekje tussen verachting en respect en nu is hij weg maar  hij danst voort in mijn gedachten.
Mijn zoon stormt door het huis, een roffel op de trap. Hij is zichzelf een motor. Het lied dat in hem leeft ontsnapt hem soms. Ik hoor hem zingen op de gang en zwijg.  's Nachts is hij bang, hij twijfelt aan zichzelf, aan ons, de wereld. Ik neem hem in mijn arm en zonder spreken vaag ik de oorlog weg en kinderkanker, mijn eigen dood, het monster van de tijd.  Ik lieg hem voor en red hem
Je kon toen nog wel eens de telefoon  opnemen en in een gesprek van  anderen vallen:   - je bent zenuwachtig,  - dat ben ik altijd als ik net geland ben.  - waarom?  - het gevoel dat je in de lucht was,  - zoveel lange uren.  - en wat dan nog?  - dat je denkt dat je uit het  - land van de doden komt.   En dat het gesprek dan wegviel  en je het ruisen hoorde van  engelenvleugels.
Kijk.  Kijk dan. Roerloos ben ik nu,  als in een goed gedicht van iemand anders.  Te grabbel gooit zich niet de looppas, nee,  een daad is niet langer volzang vijftig de bevestiging.  Als ding houd ik mijn mond  en nagel alle grond gelijk.  Ik ben er niet en kijk.
Het wrakke lijf, verziekt door de jenever,
twee koeien lagen koei te wezen en aan de stilte te genezen  ze zagen dat het leven goed was waar nergens hier een moet of spoed was  ze dachten niets, dat was volkomen overbodig een koei heeft geen gedachten nodig  't gesprek ging enkel maar per staart zo'n staart is expressief veel waard  het gras, de vliegen en de regen volkomen zeggen gaat alléén verzwegen  die koeien hádden het, gewoon zo met haar beiden ik, op mijn bankje, zat ze te benijden
Zo bleek zo moe zo smalletjes zo opgegeven niet meer willen leven ligt ze in haar sterfbed moeder van mijn kinderen pijn strijdt zijn gevecht tegen haar laatste ademtocht even lichten haar ogen fel op in verzet tegen het leven dat ik eenmaal op straat daarentegen omhels zelfs de fietser die me op een haar na aanrijdt wens ik veel geluk
Ze is zo groot.  En, hoewel grijs in middels, Zo mooi in haar groenblauwe jurk nog.  We mogen met z'n allen aan haar zitten, nog steeds. Vindt ze niet erg.  We mogen er zelfs in, helemaal. Merkt ze niet eens.  Ze is zo groot.  Haar kou gooit ons terug als een visje.
je houdt me met een stille blik gevangen en staart me met bevroren ogen aan betoverd blijf ik zwijgend voor je staan in twijfel tussen schaamte en verlangen  het lijkt of je heim’lijk om me lacht plezier beleeft aan een hardvochtig spelen een minnaar die je nooit zal mogen strelen en die zo kansloos op een teken wacht  je schepper is een kunstenaar geweest op zijn palet begon jouw eeuwig leven zijn hand werd kalm bewogen door de Heer  als meester van z’n artistieke geest heeft hij je zoveel schoonheid meegegeven mijn teerbeminde meisje van Vermeer  --------------------------- uit: 'Poëtisch Den Haag'.  Daan de Ligt, oud-stadsdichter van Den Haag, overleed op 22 augustus jl. na een ziekte van een paar jaar. Hij schreef en publiceerde hierover op internet.
Mijn verleden, vastgelegd in foto's met kartelrandjes heeft nooit kleur gekend, in grijstinten tonen zij een bestaan steeds verder van mij vandaan, ik kijk ernaar probeer de kleur te raden van het tuinhek waar ik toen tegen leunde. De lucht is blauw, dat weet ik zeker.  Zou de kleurenblinde hebben gemerkt hoe technicolor de beelden in de bioscoop deed opbloeien, het moet haast wel de wereld raakte voor hem steeds verder uit het zicht hij wist dat hij het anders zag.  Kleurenfoto's stellen mij teleur het is allemaal net echt, niet wat ik wil; liever kijk ik naar die grijze beelden ze kleuren mijn denken tot de dag van vandaag.
toen ik gistermiddag het winterwater bekeek  aanvarende schepen, die blinde goedmoedige robben,  en het licht voelde rollen als een waskaars,  - de wind - mijn spleetjes van ogen liet tranen,  mijn haren zijn te kort om te wapperen: opstandig  roeren zij op, recht  wel, toen voelde ik een vrije feestelijke vreugde  - op zondag schoor mijn vader zich vroeger, een wit hemd  ernaast op een stoel, voor de grote spiegel beneden,  zingende, groothandige schelm, een ruige tekst, die mijn moeder  hoofdschuddend om de kinderen deed denken -  in mijn ingewanden, maar even daarna  wroeging omdat dit toch wel verdiende gedicht  te worden en met bezieling op schrift gesteld,  dat moment, dat ‘ik’ van mij, en ik het vergat...
Ach hoe verdacht lekker languit in bed en dat ik die wekker niet hoef te zetten vannacht  morgen niet met die pijpen va de onder- en bovenbroek hoef te worstelen, geen mensenvlees en tanden meer hoef te borstelen,  geen griezelige roem en geen angstig nieuw boek! S.v.p. geen bezoek en geen bloemen
Er was mijn moeder die vlees braadde voor een mevrouw verderop omdat die mevrouw niet tegen braadlucht kon.  Er was het naast mijn moeder in de keuken staan. Ze prikte in het vlees en ze keek naar de pan. We zeiden niets en ik keek naar het vlees, door het raam en ook een beetje naar mijn moeder. Niet te veel, ze mocht het niet merken.  Er was een vraag die ik haar graag wilde stellen. Er was het wachten op hét moment. Als ze het vlees omdraait bijvoorbeeld. Dan zeg ik heel snel wat ik zeggen wil, hoop dat ze het niet merkt, toch hoort en dat ze dan per ongeluk antwoord geeft.  Er was mijn moeder die het vlees omdraaide. 'Mama, ziet God mij altijd?' Mijn moeder bleef maar naar de pan kijken. 'Dacht je dat?', zei ze tegen de pan.  'Dacht je dat hij niets beters te doen heeft dan naar jou te kijken?'
Een vuist, die heb ik écht niet kunnen maken de onmacht steeg me langzaam naar de strot de vloeren van mijn vesting bleken rot en gingen vaag, doch onheilspellend kraken  Geloof me maar, van strijden was geen sprake het was berusten in een helder lot het lichaam spande stiekem een complot met cellen die verwoed de kop opstaken  Vergeet de termen ‘winnen’ of ‘verzaken’ (al wacht er aan het einde een schavot) en drijf met dapperheid gerust de spot een dode heeft geen schaamrood op de kaken
In de dageraad ligt het geheim  niet meer verborgen in de dauw  op het gras. Een lichtstraal boven bomen. Een klank breekt een schaal. Muziek.  Tussen hoge varens het glinsteren  van zilver.  Een dwarsfluit kleeft aan de lippen  van een dansend kind dat gul met klanken strooit van een lied. Ik herken de melodie maar ben de woorden vergeten.  In de mistlaag vlak boven de grond dwarrelt een ongrijpbaar alfabet, de letters zoeken een woord, een beeld
U bent te laat: wij zijn vertrokken.  als u goed luistert is misschien  de echo van een laatste voetstap  nog te horen. De rest is stof:  't geluid van vallend puin lijkt  louter van een afstand nog op lachen.  Op u viel niet te wachten;  de lichten zijn gedoofd,  zie maar dat u ons vindt.  Wij werden data in uw boeken,  wat u van buiten leert, het  heeft ons uit de slaap gehouden.  Wij hebben u benijd: u zult de uitkomst kennen van het spel dat wij begonnen.  Wij moesten voor de pauze weg: geen mens  speelt ooit een stuk van achteren naar voren.  Stoor u eens niet aan tijd,  en schrijf ons terug. Wij  zouden graag wat van u houden.
Aandacht volgt op ontspanning zoals de nacht volgt op de dag en de droomslaap volgt op de kalme slaap  ik lig met mijn hoofd op mijn  arm voor het toetsenbord: de deadlines naderen, de deadlines komen voorbij  terwijl er - zoals dat aanvoelt - een weiland in mijn hoofd is  en een rij koeien die daar voortschrijdt, langzaam naar het hek waar we ze staan op te wachten  door een deur die kennelijk ergens openwaait komt er een luidruchtige vergadering mijn hoofd in golven en ik mag kiezen:  nadenken over wat er gezegd wordt en die zaal binnenlopen  of me bewegen en mijn ogen weer open doen en zo terugkeren naar het toetsenbord en mijn agenda en de opengeslagen boeken om me heen  de koeien werpen hun koppen naar achteren om de vliegen te verdrijven en de slierten kwijl aan hun lippen gaan heen en weer als de slingers van oude uurwerken  nu kijken door hun ogen kennelijk vanuit een wereld waar zij zijn anderen ons in de ogen.
Vanavond schrijf ik een gedicht ik weet nog niet waar het over gaat misschien over jou en mij
Het kwam omdat de vleugels zijn getroffen.  Het kwam omdat de oogopslag achterwege bleef.  Omdat  het voorover viel en nooit werd opgeraapt.
de straat wordt afgestruind     door morgensterren   die van de avond ochtend maken    met volbepakte fietsen    lantaarns in hun hand    om juist bij volle maan hun buit te zoeken         zij zijn totaal onschuldig    ze jagen niet op wild    er valt geen schot     de oude dingen worden op hun plaats gezet.
Liefst hoor ik het geritsel van kleren als zij opnieuw de vorm aannemen waaruit liefde hen gedurende uren verdreef.  En buiten: de kou die de bakstenen roder maakt, de kinderen dichter bij elkaar doet kruipen.  Liefst hoor ik het geritsel van kleren, als de slaap zich langzaam aan onze ogen onttrekt en de glazen toekijken hoe het licht zich opdringt aan de ramen.  Op zo’n ochtend zal het zijn dat zij, van wie wij de uniformen niet kunnen raden, zullen komen en zeggen: jullie gaan mee.
Het wit tussen regels  Ook het wit tussen woorden  of  ‘daar gebeurt niets’   Wit wordt gezien  Dat is iets anders dan  ‘daar staat niets’   omdat het op papier  niet alleen is   Vergezeld wit geeft richting aan ogen   Richting lijkt er ook altijd  te zijn als je gewoon  om je heen kijkt: toch hoeft  er niet speciaal iets te gebeuren   Dat is het verschil met papier:  zolang er wit is  volgen er meestal wel  scènes of gebeurtenissen   Wit is een oude meester 
De woorden der gemakkelijkheid, woorden van rose sluimer, kamer behangen met pastelkleurige dromen, dat is de poëzie die u lust.  Volièrevogeltjes wapperen er in rond en de meisjes hebben er een zeer zoete hals en de dichter staat nimmer voor u dan gekleed in het bleekblauwe avond­costuum van de maan.  Maar de poëzie die wil zeggen dat ons aller broeder de mens is een ellendige broeder, een koude zuster, een slaande aarde - en wellicht ook een verre zon van lief­de, maar deze alleen te bezichtigen middels een zwart glaasje in het oog geplant,  die poëzie eet u snel tegen, nietwaar?  En dat slechts een kiezel de hemel parende met de aarde kan zien, dat hoort u maar hoort u niet -  en vouwt de op elkaar verliefde handen
Ik heb een huis  Het huis dat ik heb is mijn leven.  Wat ik gedaan heb.  Wat ik ben.  Ik vraag geen mensen bij mij thuis.  Ik weet dat wie koffie bij mij drinkt  zich later ophangt. 
Je bent alleen met wat je weet. Je kent je hoofd van binnenuit, voelt hoe het hart vergeefser reikt naar wie voorgoed erbuiten blijft, hoort dat de stem geleidelijk verstomt  je schrijft nog tegen het vergeten in, verwoed, met inkt die uit je aderen druipt  tot adem stokt, ook voor je zelf de schedel sluit.
‘k Geef nu aan jou mijn vreugd, mijn leed en mijn schemergouden dromenschat, opdat je later nog zal weten hoe ik je eens heb liefgehad.  Later, als al dit schoon voorbij is, want tijd neemt liefde, vreugde, smart – als elk van ons weer droef en blij is dicht aan een nieuw gevonden hart,  dan zal ineens alles vervagen bij ‘t zien van dit vergeten blad; je zal weer dromen van de dagen toen we in elkanders ogen zagen, toen ik je zo heb liefgehad.
Die alle watertjes doorzwommen heeft en paarde in de zee van Saragasso en hier belandt en in dit zilte zoete Wase land haar draai niet vindt en kronkelend de bocht uit gaat. En die ter hoogte van de Waterstraat het Palingsgat in duikt en zich gefnuikt voelt als het vel haar levend van het lijf getrokken wordt. Die spartelend en kermend in de pan belandt. Vernevelt en verdrinkt in witte wijn en zinkt, verzinkt in kervelkruid, melisse en die in 't groen verseldert en verzurkelt in haar graf.
In alle onschuld verloopt alles volgens even eeuwenoud als misdadig plan.  Waar het geld vandaan komt laat zich raden.  Zijn we neergestreken in de nepschaduw van nep, waar het samen zalig roken is geblazen, kunnen we niet anders dan mekaar onthalen op de pret die niet op kan. 
De grondwet van de aarde  is langs de kanten  van wegen en paden  nu al uit planten  en bloemen te raden:  waarom hier dit gras?  Omdat iemand zo pas  of ooit, zeg maar ooit  een eeuw geleden  langs is gereden  en zijn bakje as  had leeg gestrooid.  Waarom daar die planten?  Daar heeft een tante  op een deken gezeten  en bessen gegeten.  Hier was gehoest,  hier gebloed, daar geroest  voor onze aarde  de vrede verklaarde.  Waar vroeger de muren  van steden stonden,  verstomd zijn de monden,  verstomd hun culturen,  worden figuren  van bloemen gevonden.  Sierlijke vlagen  van wind en regen  zullen de wegen  als water vervagen,  maar eens zal dit kleed  van bloemen misschien  van verre gezien  die tekens vertonen  alsof wij nog wonen  op deze planeet.
Die maandag is blauw. Daarna lijkt alles even nooit geweest. Ik wacht  tot ik droom over sluitertijden, ruitenvloeistof  en gekleurde waaierstaarten in een zwarte oceaan.  Dan kruipt alles door één kanaal naar buiten.  Ik open mijn rookgordijn en lig gespleten  over twee kussens verspreid.
Fluwelen Hond, Lamlendig Kenner der Geslachten, Mannetjeskonijn van de Duisternis, Koning der Snapshots, Blote Kont, Blauwe Hemel, Keet van Jammer, Heilig Rund, Ritssluiting der intelligentie, Sok des Doods, Ribfluweel der 60.000 Zintuigen, Oelewapper, Huivering der Analfabeten, Heerlijk Dier, Blikken Buik, Slagroompunt, Driehoeksquerulant, Majesteit der Mensapen, Schrik der Dameskappers, Beul der Filatelisten, Kengetal der Kengetallen, Rinkelend Gat, Vetvlek in het Boek, Navel van de Nacht, Schiermonnikoog, Onderlip van de Liefdeslust, Gebakken Mossel, Stuk Ongeluk, Oude Muis, Grens van de Vergetelheid, Knoopsgat van de Weelde, Gespleten Tong, Trots der Winkeldieven, Lente der Brouwerijen, Smeulende Bibliotheek, Weg zonder Lengte, Geile Kip, Wrattenkoning, Eenzaam Kalf, Onsterfelijk Trapezium, Eeuwig Oog, Sloot der Lendenen, Toren van Europa, Dikke Bril, Braaksel der Belastingbetalers, Smeerkaas der Eenlingen, Trots der Zeelieden, Oog der Breinaalden, Idool der Halfbloeden, Breuk van Apollo, Snijtand der Nymfomanen, Dure Dolk, Weelde van Oorsmeer, Onstuimige Sjamaan, Kleine trom, Pepermolen, Sociaal Sigarenroker,
De zon ging stralend onder De zon kwam stralend op
Wat vrijheid is leerde ik van een oom die in vee handelde. Na zijn vijftigste kreeg hij een vriendin.  Zij had evenveel verstand van koeien als hij. Soms namen ze een dag vrij.  Ze noemden dat vakantie. Ze bezochten dan een veemarkt.
Je gaat er met de bus of tram naar toe en volgt vandaar de richtingbordjes maar.  Gebeurt het goed, kom je er met een kerst- gevoel of zoiets moois getroost vandaan.  Het is heel erg naar maar ook weer niet zo erg.  Bedenk bij onweerstaanbaar opkomend verdriet: Die hebben ze - mij hebben ze nog niet.
Goed toeven moest het zijn waar alles werkte, een voorbestemd, aanlokkelijk, zalig oord; extatisch, dringend roepen van de soort- genoten beloofde voedsel, onbeperkte  vrede en verrukt verkeer. De vlerken gaven toe aan poten en een ongehoord snel zakken van de bout, het hart bekoord door 't zachte wiebelen van het wed -Merkte  nou niemand wat? Ja hoor, een kleine hond kwam blij tevoorschijn hollen, behulpzaam wees hij hen de weg. Oplettend, met nauw  luisterende koppen volgden het trouw gezelschap naar de enge poort: zeldzaam vroom beeld voor wie tussen de coulissen stond.
In een natijd bewoon ik je al  Voor ogen heb ik ons steeds opnieuw: gescheiden lijken we te worden geboren in iemand anders, zelf zijn we het misschien buiten ons om  Is dit genoeg, vraag ik, aan wie niet voor wie? Zelf ben ik van binnen als een ander die ik ook niet zie  We leven als een gelijkenis, hoor ik, gelijk aan ons lichaam waarin we verborgen worden, dat is alles wat we openbaren  Intussen verschoon ik je
Mijn lichaam had nergens iets te verbergen, maar het verborg zich toch uit huiver voor de grote vinder die er enkel op uit was het mee te nemen naar elders. Het dierf niet te kijken, zocht beschutting achter  veel te kleine handen en met die handen wist het zich geen raad. Het kroop in de kast om zoek te raken, dook dieper onder, zette zijn tanden in de bruidsjapon van zijn ma, bedekte heel zijn muizenziel,  alsook het kippenvel rondom zijn kindertepels, met alle onzichtbaarheid van de wereld. Niets had mijn lichaam te verbergen, maar het verborg  zich, duwde zich af tegen de randen van zichzelf, schaamrood op de wangen, zweet in de handen. En nooit kon het de grote vinder verhinderen.
Hoe het als terloops de eigen plaats vond in een stenen wereld, niemand in de weg, net tussen macadam en stoeprand.   Kwetsbaarder dan vlees en bloed  bestaande dankzij minder dan één  vingerhoed bijeen gewaaide aarde.   Uit alle macht de deining van de dag verdragend, het steeds aanwezige  gevaar van misstappende hakken,  van roekeloos verkerend blik  in de haast van haast te laat.   Door de aardbol net als wij heel stevig aan zijn boezem  gedrukt terwijl bloot zonlicht  het een grootspraak van jawelste geeft: Klein Hoefblad, karaatgeel bloeiend – 
Zodra ik  ik laat vallen trekt de lucht boven mij samen vergrijst en legt zich neer boven de stad. De stad vernauwt zijn straten kromt de bruggen als tenen in mijn schoenen. Mijn tenen? Mijn schoenen?  Ik is een vlag op een maanlandschap waar iemand metaalgaren in stak om het oneindige wapperen te bereiken dat in windstilte iets monumentaals wil betekenen. Maar vlaggen zijn weerloos en mijn lichaam  bewijst hier niets. Al schrijft het ik en stelt het zich voor. Zolang we lopen doen we met elke stap een stap in het ongewisse en kunnen we ons  in de geel kermende bermen in de lome namiddag en in voorbeeldige wrakken langs de afkoelende rivier als verlaten huizen in elkaar vergissen.
Er is de aangename dubbelzinnnigheid  van 'dood' na 'ik'. Er dreigt aan de einder. Aan de einder dreigt er.  De dubbelzinnigheid van horizon, schip, boortoren. Van horizon de dubbelzinnigheid. De wind die de meeuwen draagt die de wind maken.  Er: ergens. Er: hier.  Er lonkt de aangename aanname van alles, zonder denken.
me en vind me jaren later terug vouw me open als was mijn huid van papier en de stad van je nachten lees wat je kwijt raakte, wat achterbleef in de binnenzak van een oude jas terwijl onder een brug de regen wacht op de laatste bus en op de tijd die ons ontbrak en weer samenveegt als een hand de kruimels van de tafel maak me weer onmisbaar, geen leven zonder en de wetenschap dat alles blijft zoals het voorbijgaat, nauwelijks nog aanraakbaar en spaar met je vinger op mijn lippen de woorden die je wil horen, besta mij opnieuw op de stoep die ons tekent tussen stad en tijd loop me tegen het lijf om de hoek van het vergeten en spreek me tegen als ik het niet ben
Iedere passant die ik bij de ogen grijp, stel ik voor om mee te gaan. Niet ver, geen uren, gewoon een stukje lopen, langs het water, de kade.  Ik zeg niet dat ik moe ben, dorst heb, dat er vandaag geen keuze is. Terloops raak ik haar arm aan, zijn hand, en herhaal: gewoon een stukje lopen.  De man spuugt, de vrouw slaat om zich heen. Alleen een hond met een oude vacht staat op, schudt z'n haren en loopt mee tot het eind van de vraag.
voor Inez     Mijn ogen zijn gemaakt Van zon en van maan Mijn wimpers Van vleugels van dons Mijn oren van afstand Mijn mond van valleien Mijn ledematen zijn Van donder en donker Van akkers hout en rivieren Zijn alle andere delen Die ik amper ken Maar op gelijke voet leven met elkaar.
Wie voedt hier de witgouden waterval met klatergeluiden, strijkt met hemels licht  over de achtergrond, sluit schaduw in en uit, voert met volharding het heldere water  van grote hoogte af? Er speelt wind door het gordijn, alsof een hand de bron zoekt.  Witter kan water niet vallen, in alle puurheid opengaan. Zomerlicht stuift spetterend uiteen,  waait weg in vliesdunne sluiers, glinsterend over rondingen en welvingen van steen.  Almaar door het jachtige water, duikelend opgenomen in de teruggevonden stroom.
Toen een predikant eens aan mijn vader vroeg of hij ook dankte voor zijn dagelijks brood, antwoordde hij – Danken? Waarvoor? Ik heb er toch altijd keihard voor gewerkt? En inderdaad hij heeft er keihard voor gewerkt. Alleen de dood kreeg het eelt van zijn handen.
Natuurlijk missen we het licht, maar nacht en nevel zijn beter voor radiogolven.  In mijn jaszak dwaalt een zender rond als tandpijn, zoekt een mast, een satelliet,  een hoofd om ziek te maken en iets hogers is er niet. Grot, vuur ingewanden,  tempel, kruis, retinascherm. Denk niet aan de fabrieken. Pixels, steeds meer pixels,  schreef een dichter, geboren voor de revolutie. Ik zeg: het zijn de middelen die komen, gaan,  de vragen blijven waar ik ben, waar jij, of iemand zich nog zoekt.
is mooi van kleur en alleen om de motieven is ’t de moeite  waard;  langs de kaaien is het echt,  de schepen als hoofdzaak  met water en lucht,  een fijn grijs,  en in ’t algemeen vind ik het wel waar wat men van Antwerpen zegt,  dat de vrouwen er mooi zijn:  lichtere tonen in het vlees,  lila tonen in de kleren –  alsof ik tien jaar  cellulair  had gezeten. De verschillende entrepots en hangars aan de  kaaien zijn  erg mooi: een  ondoorgrondelijke warboel, grillig, eigenaardig –  desillusionerend. Doch – het is een goed oudhollands spreekwoord:  despereert  niet.
Tussen mijn vingers door glijden je haren, als ik ze streel met langzame gebaren; en als ze zachtjes vallen uit mijn hand,  denk ik aan het verglijden van de jaren.
Een vuist, die heb ik écht niet kunnen maken de onmacht steeg me langzaam naar de strot de vloeren van mijn vesting bleken rot en gingen vaag, doch onheilspellend kraken  Geloof me maar, van strijden was geen sprake het was berusten in een helder lot het lichaam spande stiekem een complot met cellen die verwoed de kop opstaken  Vergeet de termen ‘winnen’ of ‘verzaken’ (al wacht er aan het einde een schavot) en drijf met dapperheid gerust de spot een dode heeft geen schaamrood op de kaken
Onaangekondigd bezoek. Met mijn heimelijkste verwachting ten voeten uit geconfronteerd hoor ik ternauwernood wat er tegen me gezegd wordt en wat ik antwoord, geef ik me kijkend over aan een ogenblik waarmee ik samenval.
Maar nu de taal waarmee de mens het doen moet ik het maken  het lichaam dat in zonlicht de kracht krijgt van honger en in de gebalde vuist van oorlog en liefde zichzelf afkluift zingend  de taal het gratis theater van de ontkenning, levend  en buiten de dodende stromende tijd die de ogen vertroebelt het kijken schoonspoelt. 
Je vingertoppen op je gezicht en daarna in je ooghoeken om het vel vaster aan te drukken,  is dat jouw manier van denken? Wat een prachtige, stille plek.  Hoe moet het verder, denk je. In de vallei klopt ochtendmist zich boven de rivier op. Verlangen  in iets te verdwijnen wat er altijd zal zijn.  Het gras is hier zo anders. Hoe moet het verder met ons? fluister je.  Bloemen met verglaasde kelken. Ik ga met gespreide armen op sterrenmos liggen.  Hoe zou jij dat noemen, verlangen naar iets moois? Je schudt je hoofd. Naar iets wat er altijd zal zijn, fluister je. droom je weg, je pink streelt je mond en ergens  moeten nu verdrietige vormen ontstaan van glimlach, magnolia, halsbandparkiet. Onverwoestbaar  vanzelfsprekend en onzinnig tegelijk lijkt de vallei van hierboven.
Het heilige gebeurt. Ik heb geraakt grenzen van God en mens en dier. Voorhangsel scheurt. Het heilige is hier. Het heilige der heiligen ontwaakt.  Ik word geheel met u gelijk gemaakt. Leven en dood staan niet meer op een kier. De wanden draaien open van de vier hemelgewesten. Gij zijt losgehaakt  van het papier, dat u gebonden hield aan lettertekens, die tesamen stonden om wat zij wisselend van u bevonden; 
De koek is op. De muisjes zijn bevroren. De boter ligt onneembaar in de vloot. Ik poog vergeefs een huivering te smoren: april betoont zich wreder dan begroot.  Toch eet ik dankbaar mijn genadebrood en ben ik blij dat ik het ochtendgloren
Het slapen bezig horen in het water, de struiken zien door wimpers van de nacht, naar konijnen tussen bomen staren.  Zij kijken met hun rode oog mij aan. Het onbegrijpelijke slapen door de slaap heen overwogen op gevaar.
Het slapen bezig horen in het water, de struiken zien door wimpers van de nacht, naar konijnen tussen bomen staren.  Zij kijken met hun rode oog mij aan. Het onbegrijpelijke slapen door
Dat ik woon in de aarde, woel door de grote moeder, kind aan huis blijf bij haar,  en dat ik het gevaar schuw van alles onder de zon – goed, maar moet ik niet leven  zoals ik ben, blind en met de onrust in de poten van een grond doordrenkt van doden?
Bij gunstige stroming en voldoende zout ontstonden er schelpenbanken.  En nog steeds, op de strandjes bij Warder, tussen Hoorn en Edam, vind je schelpen, kokkels, strandgapers vooral, uit de tijd van de Zuiderzee die pas zijn losgewoeld, opgestuwd, aangespoeld.  Er staat me nog heel wat te wachten.
Hoefblad werpt zijn heel verre van gloeiende sterren op de groene planeet, trillende schijnsels in de winterwind: ze zweven en staan toch bijna stil.  Niet erg dichtbij, op een stuk of wat parsecs, brandt de Orionnevel op 't groot gasveld; sterren vóór duizend eeuwen, bloeiden op, t uur dat de verkenner  scheepging, zijn al bijna roemloze reis naar de planeet, na parsecs geland. Rondziend (op zijn stengel) fluistert hij ‘Orion’, pluis bootst de lichten na.  ‘Alles zo klein hier’, seint hij stil naar de Orionnevel: hoefblad blijft hier, gast uit het blauw die zijn missie vergat, onontraadseld, fbi en radar ten spijt.
In het liefdeloze landschap van mijn eenzaamheid  Heerst geen beweging die mij bedaart, geen rust  Die mij troost of afmaakt als een eerstgeborene.  Hoogmoedig vertaalt mijn bloed de tekens, De flitsen over het wrange water van weleer,  En draagt de eigenschappen van hem  Die zelfs de pijnen van november schuwt.  Ellendig, lijf en droom ontkennend, wijk ik  Naar de onderwereld van mijn ongeloof.  Geen grenzen, geen bakens, geen horizont.  En dalend, als een doelbewuste zwerver,  Begint de valk haar vreselijke vlucht.  En uit de laatste resten van mijn hoop Verzamel ik de vreemde fragmenten van mijn verval, Eerst verslaafd en dan genezen, verschuil ik mij  In de schandelijke schade die mij verteert.  Ik zal geen kwaad doen, noch verderf stichten  Geen heilige berg is mij onbekend,  Ik zal mezelve beterschap toewensen, en vredig De levenslijnen der herinnering volgen  Naar de puinhoop van mijn verleden dat nog slechts smeult,  En stuiptrekkend in mijn ontworteld landschap  Zal ik de hand uitstrekken naar de sluier van de diepe slaap  Zachtjes genoeg om geen haat, geen pijn te krassen In het zwangere achterblijven van haar weigerend woord.
Het is de lucht achter Oethoezen Het is t torentje van Spiek Het is de weg van Lains noar Klooster En deur Westpolder langs de diek  Het binnen de meulens en de moaren Het binnen de kerken en de börgen Het is t laand woar ik as kind Nog niks begreep van pien of zörgen  Dat is mien laand, mien Hoogelaand  Het is de lucht achter Oethoezen Het is t torentje van Spiek Het is de weg van Lains noar Klooster En deur Westpolder langs de diek  Het binnen de meulens, binnen de moaren Het binnen de kerken en de börgen Het is t laand woar ik as kind Nog niks begreep van pien of zörgen  Het binnen de meulens, het binnen de börgen  Het is n doevetil in dörpstroat Het is n olle bakkerij Het binnen de grote boerenploatsen Van Waarvum, Oskerd, zo noar Meij  Het is de waait, het is de hoaver Het is t koolzoad in de blui Het is de horizon bie Roanum Vlak noa n dönnerbui  Dat is mien laand, mien Hoogelaand  Het is n mooie oavend in maai n Kou houst doeknekt in t gruinlaand Ik heb veur d'eerste moal verkeren En vuil de vonken van dien haand De wilde plannen dij ik haar Komt sikkom niks meer van terecht
Mij toegeworpen redt een verdriet zich uit golven van loshangend waaien in een lawaai van vers gewassen wit  buiten adem maak ik een sprong in de uitgeputte diepte van een opluchting
Kom maar. Sta daar maar. Dit is uw portret. Desnoods gebonden aan iets uit dat verleden van u, ons verbluffend met dat oranje lint in uw revers, en toch iets afzijdig bij de wagens van die oorlog -  omdat het goede uiteindelijk wel wint? Voor mijn part als hier op deze foto in driedelig en met sigaret - zo'n wilde Mei was het -  als een waar men geen oorlog mee begint.
Wat laat zich liever vinden dan het verlangen van de minnaar en de man die wacht tot zijn beminde  zich door zijn zachte ban langzamerhand laat binden en plots hem haar ontzinde lip niet ontzeggen kan?  Eenzelfde wachten mag met dringender geduld jou, lieveling, verleiden  die ik niets heb onthuld hoewel ik jou verbeide zoals de nacht de dag.
Vandaag is de vogellucht een loos gerucht  Hun gekrijs om spijs verbluft  Zij hebben voornamen Zij onthouden gezichten  Hun lawaai is vervormd tot lied  Zij weten immers niet dat een immens netwerk de planeet omspant om mensen en vogels te vangen en splinters meteoriet  Men herkent in de zwerm de raaf Hij verft zijn haar met bloed
mensen vielen uit de hemel engelen die vrede kwamen brengen hoopten we maar ze hadden geen vleugels  stukken van mensen regenden neer op onze daken en tuinstoelen in onze velden en akkers tussen gras en graan  mensen kwamen tevoorschijn uit de wolken als vogels hoopten we nog  dat ze geen doden waren  ik heb je zoon gevonden en zijn vrouw hun dochter ook ik heb ze gelegd tussen de zonnebloemen ik zal vrede voor ze zoeken
Eens was ik jong en schoon. Vrouwen die met mij dansten werden in mijn armen medegevoerd tot duizelingwekkende hoogten. Nu gaat er niets meer omhoog: het enige dat stijf staat zijn mijn gewrichten. Ach, waar zijt gij gebleven zoete, bittere, onstuimige jeugd?   (1977)
De bloemen staan in 't donker bed  Als porseleinen scherven -  God heeft ons op de wereld gezet,  Het leven kan niet sterven.   Ieder mens is een hovenier,  Ieder mens is een graver:  En zacht en diep graven we hier  Een kuil voor ons kadaver.   Maar 't leven is te vast en hard:  Of we al een rustplaats graven,  Nog nimmer kwam de grote nacht  En is een mens gaan slapen.     Zie naar de bloemen op een graf,  Het leven kan niet sterven.  Nooit komen wij de wereld af,  Al barsten we tot scherven.  
Spijkerbroeken vol met meisjes zweven wiegend door de wereld. Als de meisjes zijn gaan slapen - meisjes slapen zacht en rond- droomt de stof een blauwdruk van hun billen op de grond. Was mijn huid van sterk katoen met platte spijkers in de heupen en vijf knopen aan het kruis,
Alles maakt geluid nu. Waar ben je Peter? Ssssst.  Het witte huis. Vrijstaand. Nietzsche naait een rokje. Hermans begiet de cactus. Wij oogsten wat we willen.  Het licht stroomt sprakeloos. Wij doen niet aan de nacht. Wij zegenen de diepverzonken goudvis.  Ik ben subliem gezelschap voor mijzelf. En Peter. Waar is Peter?
Zij is gekleed in kant en koele zijde. Ze zit rechtop en staalblauw is haar blik gericht op smalle marges onverstand.  Maar god zij dank ook moeder van geheime zonen. Ik wil nooit zien hoe zij hun liefde geeft, voorleest, in parken en aan stranden speelt.  Ze wijst me af en reduceert me tot slavin, ruikt mijn parfum maar wil mij niet bewonen.
Hoe moet dat nu straks met mijn stoel en die van jou als ik de tijd uit loop en struikel over die grijze haar, die waar mijn ogen over al die maanden, uren, over je  je hebt nog twee minuten en jij gewoon je boeltje en mij. De tijd baart rozen, zeggen ze, verstekeling klimt aan boord, container vol relieken, taal en nog eens   taal, een ansichtkaart, een brief, een boek, muziek - mazurka van Chopin, die mis van Haydn, strakke Bach op de achterplaats in Calzadillo - ook veel verzameld daar:  eikels, kastanjes, allemaal bermspullen, een stoel en nog een stoel, een stugge haar, gebarsten hand, een donkerte, soldatendingen. Later sprak je tegen  me aan, de punten van mijn borsten schuurden bontgekleurde vleugels aan de overkant, waarin de kamer hangt, zachtjes schommelt, mij droomt.
Vroeger hield ik alleen van je ogen.  Nu ook van de kraaienpootjes ernaast.  Zoals er in een oud woord als meedoen  meer gaat dan in een nieuw. Vroeger was er alleen haast   om te hebben wat je had, elke keer weer.  Vroeger was er alleen maar nu. Nu is er ook toen.  Er is meer om van te houden.  Er zijn meer manieren om dat te doen.   Zelfs niets doen is er daar één van.  Gewoon bij mekaar zitten met een boek.  Of niet bij mekaar, in 't café om de hoek.   Of mekaar een paar dagen niet zien  en mekaar missen. Maar altijd mekaar,  nu toch al bijna zeven jaar.
De zomer wordt geïmiteerd. Motorboten mompelen. Nog meer dan twintig dagen en dan bijt ik mij door wat er overblijft. Ik zwaai naar schippersvrouwen. Genoeg gezien, tenminste, voor vandaag. Ik schrijf  straks een brief. Die leg ik op de stapel en verstuur ik niet. Je krullen en je neus. Ik maak een foto van het beeld dat niemand ziet. Drie kinderen gaan weer naar school, de eerste bel is net gegaan. Ik kijk  ze na en draai me om. De vuilniswagen komt en stuurt de geurvlag voor zich uit. Ik kan naar huis. Ik heb te doen.
Ik kwam thuis, het was een uur of acht en zeldzaam zacht voor de tijd van het jaar, de tuinbank stond klaar onder de appelboom  ik ging zitten en ik zat te kijken hoe de buurman in zijn tuin nog aan het spitten was, de nacht kwam uit de aarde een blauwer wordend licht hing in de appelboom  toen werd het langzaam weer te mooi om waar te zijn, de dingen van de dag verdwenen voor de geur van hooi, er lag weer speelgoed in het gras en ver weg in het huis lachten de kinderen in het bad tot waar ik zat, tot onder de appelboom  en later hoorde ik de vleugels van ganzen in de hemel hoorde ik hoe stil en leeg het aan het worden was  gelukkig kwam er iemand naast mij zitten, om precies te zijn jij was het die naast mij kwam onder de appelboom, zeldzaam zacht en dichtbij voor onze leeftijd.
Vader, wij hebben u begraven en de grond erkend zacht om te slapen, zacht om te vergeten: zand dat vervloeit en water, ongeweten, herinnering en droefheid voormaals onbekend.  Gij zult niet eenzaam zijn, maar slapen slapen met sterren ’s avonds een onblusbaar vuur en, rond uw eiland, het traagstromend water. De bomen wuiven tijdeloos en ieder uur.  Gij zult niet eenzaam zijn. De bloemen en de kruiden werden maar even in hun bloei gestuit en elke lente loopt de wingerd uit
Onvindbaar waren we die lange dag: we waren de paadjes achterlangs en binnendoor,  brandnetels en berkenstammen, de ondoorzichtige oude kas achter in de tuin van een van ons,  hutten in de bomen, in de bosjes waren we, verstopt onder bruggetjes en laaghangende   takken van treurwilgen bij de gracht. We wisten alles van stekelbaars en salamander, verschansten ons  achter een groenblijvende haag. We waren geheim.  In de avond lagen we op nog warme tegels, keken naar parende libellen. De geur van kamperfoelie  drukte ons plat tegen de hemel. Orion prikte de nacht in onze vingers. We werden moe.  Ongewild vielen we in bloei.
Ik zag mannen, vrouwen die van iemand hielden, kinderen die van iemand hielden, onbekenden, ontheemden die van iemand hielden  ik zag niemand die niet van iemand hield  ik zag het aan hun ogen, hun manier van lopen, en ook hun onhandigheid en hun telkens even, onverhoeds terugkerende, vlijmscherpe onzekerheid  ik ging naar huis en keek in de spiegel, vroeg mijzelf voor de duizendste keer: 'en jij? houd jij van iemand? houd jij echt van iemand?'  ik kneep mijn ogen dicht
Alvorens de cirkel te sluiten keek hij nog één keer om zich heen zag hoe de meeuw in de gevel verdween  stof het uitzicht smoorde met een stormgordijn, de laatste steen zich opmaakte om te verdrinken.                               	Onnavolgbaar ogenblik  waarin sterren hem te binnen schoten en de uitgesleten drempel vonkte onder zijn allereerste stap: hij was alleen  en de ontsluiting vond plaats. De hand van de uitgedreven geliefde cirkelde boven het pasgeboren lijk. Hij was gesloten.
In de trein en oortjes van de iPod in gaf je, lijfblad in je weergaloze hand, een ingekeerde remix weg van Gerhard Richter en good old Vermeer, Lezende, zoals de trein jou zonder moeite lezen kon, bij het gesloten raam, tweede klasse, intercity, neigend naar het eertijds lezend meisje bij het open raam, haar pofmouw twinkelend van schier denkbeeldig groengoud geel. Hier intussen groet het landschap ons alsof wij beiden lezend simultaan de wereld wuiven - en ook buitensluiten. Dit gebeurt nu, weet ik, en kan niet nog een keer. Gerhard Richter heeft jouw inlogcode maar jij stuurt een sms'je waarin je zegt ik zie je nu, ik zie je als mijzelf, midden in het eeuwig licht naar digitale iTuneswetten binnenzeilend door het gulle venster van Vermeer.
De lentemiddag komt met een groen licht Over de daken, met toeters en bellen, U altegader in dit huis vertellen Dat dromen niet voor praktijk zijn gezwicht.  Wij samen, doe het zelvende rebellen, Verbouwen ieder schuurtje tot gedicht Om niet, als u, Muze, in katzwijm ligt Het zonder onderdak te moeten stellen.  Hier, in de achtertuin, snurkten de zagen En klopten hamers hard zonder sarcasme Op de planken die hoofd en wereld schagen -   Zij zuchtten, hijgden, zweetten bij het klussen, Niet uit vermoeidheid, maar uit enthousiasme Voor bouwen en de ruimtezee daartussen.
Toen ik ingeslapen was in zonneglas, in zonneglas, waarvan de kamer was - een ongeboren diamant van glinstervliezen, ingekeken door ongestoorde moederogen - heb ik haar lichaam weergezien: een licht met het vermogen Te kunnen worden kind of ster
Elke bloem heeft een speciale geur. De roos, tulp, margriet,  narcis, leeuwebekje, heide, lelietje van dalen, klaproos,  anjer, madeliefjes krokussen, de korenbloem. Niet allemaal  ruiken ze lekker. Bij voorbeeld de anjer ruikt niet zo   lekker als de roos. De lelie van dalen ruikt erg lekker.  Veel en veel lekkerder dan de  anjer. Dus ruik vooral niet  aan de anjer. Dit weten we dan ook weer. Dag allemaal.
wij gaan godverdomme geen lijkrede schrijven voor elkaar met grinnikende anekdotes, pijnlijke verzwijgingen de elegie van weer gevonden, later toch verloren maar wij laten ons niet kisten, het was een GOED leven dat wij gaan begraven met een MOOIE begrafenis, nee grijnzend groeten wij elkaar tot de volgende reünie, bij wie maar niet bij ons, wij hebben juist weer iemand overleefd en nee, wij gaan geen gedichten maken godverdomme waarin we de bezongene niet bezingen maar zijn lot ontvormen tot een stem van weemoed, zich verstamelend tot onschadelijke schoonheid geschikt voor in de krant wij gaan met bekkens en pauken woede drijven door het smoelbeeld van de dood als door de Schelfzee naar het beloftevolle heden dat ons dan geheel bewoont.
Met stok in vuist vanonder kinderkin het benarde klankkastje uitgesleurd door de f-gaten deze snikhete muziekschoolvoorspeelavonden in - ach heel wat zachtzinniger tevoorschijn gestreken kan je sarabande zeker, Bach.  Maar hoe verfomfaaid ook, hoe heelhuids allerminst en op het scherpst bevochten - onverdrotener reddeloos en vlijmender dan in dit vuurrode optredentje kun je nauwelijks klinken....
Stug loof uit kromme takken barstend, querus robur, wát u zegt! - meer heb ik niet te geef behalve schaduw, als wolkendek ontbreekt. Dus hou uw mond,  tenzij u eikels vreten wou; ze vallen straks na eerste kou. Mijn jas? Ik zou beschaamd zijn u zo ruig doorgroeid te zien, vol mos.  En blijf ook af van al dat tere schemerweefsel ondergronds, het treurt nog om Dodona waar ik op rotsen stond en ruisend met mijn  doorwaaid blad uw god het woord gaf. Licht was daar lavend vuur. Wat komt is duister: ik voorspel mijzelf een stomme boom in windstille  verstuiving.  -------------------------------- uit: 'Het wederkerige', 2014. 
Sinds Descartes wordt het denken zwaar overschat  Denken is een ver tra-gings-pro-ces Het leggen van  noodverband na bliksem- of bom- inslag. Eerst  zie je een flits Dan hoor je een klap en dán be-  gint het denken  pas
De vogel eenzaam op het dak  spreekt tot de wind om het huis:  `Daarbinnen leeft een die is alleen, en toch hoorde ik dat zij sprak.'  En dan spreekt de wind om het huis  tot de vogel eenzaam op het dak: 
Ik las Odysseus' smartelijke tocht en spelde in de schemer de symbolen: de zeeën, de godinnen en de holen, waarin hij liefde en bescherming zocht.  Toen ik het boek sloeg in zijn zeven sloten, was het of ik ontwaakte van een reis; ik had gezworven en had drank en spijs aan menig tafel met de held genoten.  Waar mag Homeros met het blind gezicht wel dolen, dacht ik; maar waarom zo denken: is de dichter dan meer dan het gedicht?  Ik zag de koele stroom verborgen wenken: de Lethe, dacht ik, dooft het laatste licht, maar verzen zijn onsterflijke geschenken.
Ze zijn daar, de heertjes van het banket. Ze pakken alle mannen mee en voeren kogels aan het volk, verpakken dromen in vuilzakken en legen huizen. Vliegtuigen brullen niet meer  en de kale stad biedt geen rust enkel het gesis van lijden. O mijn brandend vaderland.  Een radeloze trektocht werd het zonder begin of einde. Angstige soldaten op de vlucht, vrouwen, kinderen en bejaarden, wezenloos. Kinderwagens en kussenslopen volgeladen  of gewoon de armen. Nog nooit hadden ze hun dorpen verlaten.  Neem me mee – neem me mee. Ik leef met de angst ver te zijn. Ik omhels mijn verborgen plekken. De zoete herinnering aan de herfst. De zoete herinnering aan het land,  aan de nacht, aan je aanrakingen. Langzaam vervagen  Gruwelverhalen volgen, zorgen voor paniek. Verlaten steden branden. Vrouwen en kinderen gegijzeld. De laatste mannen meegenomen, leeftijd heeft geen tel. Zonder verwittiging doodgeschoten en dan volgen de lijkenpikkers  Een radeloze trektocht is het met enkel een winterjas en touw rond de nek van de koe. Baby’s krijsen, oude vrouwen kreunen. De meute deint op golven van pijnlijke voeten. Waarheen leidt de weg in sloten van drek en verwaarloosde schaduwen. Wormen wriemelen in buiken.  Neem me mee – neem me mee Ik strompel op golven van fatalisme. Bescherm mij, de amper levende zoon  van een moeder en een vader, beroofd  van een amper opgebouwd leven. Ze houden mijn gekloofde handen vast  en prevelen de laatste trieste lettergrepen.  Vooruit gedreven worden we door woestijnen, bergen, zweten als paarden en stinken als varkens. We trekken door groene vlaktes van kraterinslagen met holle ogen, met ingevallen wangen. Onze radeloze stroom groeit, een exodus voor de komende dorpen. De eerste wacht een kom soep.  Zeg me wie je bent, maar je luistert niet. Je legt je neer apathisch – alleen.  Ach de doodstrijd van het volk is onbelangrijk. Duizenden namen zijn er gewist.
Ik kwam net uit school toen het dreunde, het halve heelal drong zich door mijn oren  naar binnen, diep in mijn hoofd hield zich stil en BHAAAAM! explodeerde.  Ik had mijn kamer verduisterd. Met mijn zaklamp bescheen ik mijn tanden.  Ik ben maar een stofje, zei ik tegen de spiegel, maar tegelijk een radertje in het systeem.  Ik hoorde verre muziek en begon te geloven te kunnen ontsnappen, ik rende naar buiten.  Diep in de tuin van geluiden vonkte het tussen schrikdraad en schaar, daar in de jungle  van het gazon waar de torren tokkelden op hun gitaren.
12.  '...dat ik in de deuropening van de keuken stond,  dat mijn langzaam weglopende, bijna gestorven vader zich in de tuin omdraaide om naar me te kijken en dat ik, terwijl ze van alle kanten op me af kwamen en ik ze -uit alle macht- van me afsloeg, tegen hem riep: "Gá nou - ze pakken mij ook!" (ik tegelijk van buitenaf, als naar een film, kijkend naar mij en mijn vader).'  '...en dat ik nog steeds niet geloof - niet in staat ben om te geloven dat het een droom was.'
Je halswervels draaien, een fractie van een seconde zoeken, je ogen vinden de wijzerplaat, rond en wit, blauw de cijfers, de rand. Het is toch een wonder, dat email, geërfd, afgesopt, al negentig jaar, en heel die tijd heeft geen enkele kras het geschonden.  Hoeveel keer per dag kijk ik op, keek een voormoeder op naar de zwarte wijzers daarboven? Aardappels koken, gebraad in de oven. Wij hebben exactheid geroken.
Terug van vakantie vlooi ik door de post.  Er is een ansichtkaart van mijn moeder.  Sinds de dood van mijn vader   gaat ze elke zomer naar het buitenland.  De Jura, dit jaar. Dat ligt tegen  de Spaanse grens,   had ze gezegd. Ik beaamde dat.  Ik spreek haar niet meer  tegen.  Ik bekijk de kaart. Op de voorkant  een dorp in de bergen.  Op de achterkant   mijn adres en een plakkertje waarop ze  een paar woorden heeft getikt al voor ze vertrok.  Ik zie haar aan de keukentafel zitten,  achter de oude typemachine.  Een beetje bevreesd:  het buitenland blijft het buitenland.  Alles O.K. hier. Ma.
Het was een zomerdag, een slap begin voor een gedicht dat me verwonden wil. Maar niets zo onbedaarlijk als de spin die in haar web zit. Dus ik houd me stil.  Je kwam van ver, pas nu zie ik de draad waarlangs je leven zich toen leiden liet naar waar ik nooit meer op mezelf besta. Onzichtbaar worden, nee, ik kon het niet.  Ik zou willen zeggen dat de aarde beefde, de bomen schudden, struiken struikelden, de hemel zon en maan tot botsen bracht, dat onontwarbaar werden dag en nacht. Dan kon ik menen dat ik huichelde of vragen: 'Weet je of ik toen nog leefde?
Woorden lijken te breken, op de barricades van terreur, lijken te verdwijnen, in de vuurmonden van semi-automatische geweren.  Woorden dreigen te vervallen, tot een allesvernietigende kracht, klaar om de aarde verschroeid te maken, onbruikbaar voor verder leven.  Waarom? Had Hij aan Zijn Vader gevraagd? maar Die had enkel gezwegen, slechts de wereld geanalyseerd, als de beschouwer die Hij gedoemd is te zijn.  De mens was woest op Hij die is, Had gesmeekt om een antwoord,
Zoek niet en je zult vinden. Vermijd gewoon het eeuwige slagveld van beter weten.   Lach grootspraak weg. Trap niet in de strik  van woordentwist. Laat geen blik je ik aanknippen. Sta verstomd en wees volmaakt   ontbabeld. Spits je oren voor de keel van vogels.  Toom de slang van eigen tong in. Hoor de kat ontspannen spinnen en ga liggen  
Dat niemand ooit de hele vorming van een ijsvlakte zag, echt elke tel van hoe een vijver tot betreedbaarheid  stolt. Allicht is daar geen enkele totaalgetuige van, nu en vroeger niet. Dat zekere raakpunt met  mensen uit eerdere tijden maakt hen plots nabij, alsof ze door de troebele ijsspiegel naar mij kijken. Vooral in het midden  bij de vastgevroren karper in het wak als een tijdgat, waardoor zij wel de troost lijken te seinen dat zij uitgerekend nu  met ongeveer evenveel ontbreken, aan de andere zijde zijn als wij zenuwcellen hebben, als zit er in ons hoofd  van elk van wie hier is geweest de felste sprankel.
Sinds de dag dat ik uit de hemel kwam gevallen op mijn achterhoofd, gaat het niet goed. Mijn bloedbaan regent in mijn trommelvliezen. In mijn slaap dansen mijn armen en benen tegen elkaar in.  Hier staat gelukkig veel tegenover. Ik bezorg met regelmaat volle bushokjes de zenuwen door grijnzend mijn  hart omhoog te houden voordat ik het met zuigend geluid terugstop in mijn hersenpan. Af en toe lach ik met tanden van kaas.  Steeds vaker daagt het luxe besef dat een mens zijn leven voor zich heeft om het ademen af te leren.
De paden op! Welja, dat ene pad dat heel de tuin bestrijkt: het rondje binnendoor. Diagonale bielzen hogen hier en daar wat op. En dat is dat.  Wat heb je met me voor dat wij hier gaan? Een achtertuin van zes bij acht, een spoor van slakken, minder dan een blokje om.  Jij zegt: 'Dit is het binnenpad.' Volstaat het schijnbaar vierkant van een streepje grond of zoek je van de cirkel het kwadraat?  Eens ging de ondergang met paard en kar de wereld rond; dat hebben we gehad Nu blijf ik vlak bij huis, en noem je schat.  Dit is het. Naar bielzen draait het pad licht omhoog. Daar blijft de zon wat langer voor hij ondergaat. Ik heb je lief, zo lief. In 't groen draagt dit de waarde van een daad.
Waarom, mijn lichaam, was je mij zo weinig waard? Waarom bleef ik zo koppig tronen in mijn hoofd en woonde ik mezelf zo hevig uit?  O ja, ik hield van wijn, van zwaar doorrookte feesten, lucide kaders en oneindig gulle lakens. Zo leefde ik verlicht mijn tijd aan stukken.  Nu lig ik op een zaal, mijn hart, die logge spier, verlaat me, laf als een gedicht laat het me staan en voor het eind van deze avond zakt de dood mijn longen in.  De zon was mij nooit opgevallen als hij niet steeds onderging. Geen lucht, geen flonkering, geen hoop. Waarom, mijn lichaam, heb ik nooit in je geloofd?
Op hoge poten loopt het dorp de stad in dat het past. Het plant zich voort, het heeft pantoffels aan en hoort motoren.  Geduld van eeuw, van wie eens geboren uit wie eens geboren uit wie eens geboren uit wie door het zand moest van zijn dagen.  En door moet tussen gassen en geschreeuw. Het snelle laat het trage voor, het blijvende: de mooie wimpers en de bulten en de last.
(Met dank aan Neeltje Maria Min)  Net twintig. Ach, ik voelde me heel wat en las Voor wie ik liefheb wil ik heten, een bundel die ik nimmer ben vergeten; de eerste was het die ik zelf bezat.  Mins verzen koesterde ik als een schat, ze klonken als geheime hartenkreten die magisch glansden van een dieper weten. Ik was nog haast een onbeschreven blad.  Sinds die tijd las ik stapels poëzie en vroeg me af: zijn er geheime bronnen, hoe puur is het, dat dichterlijk vermogen? 
Daar gaat-ie dan! Ik heb het nog beleefd,  geen sterveling die mij dit af kan pakken. Hoe zette hij zijn schaduw niet te kakken,  al zat die nog zo aan hem vastgekleefd.  Hij kon zich in een elftal vertakken: zo'n man die alles neemt en alles heeft maar op z'n tijd ook wel een bal afgeeft  voorzien van alle denkbare gemakken.  Daar gaat-ie dan! Het grote fenomeen dat net als ik en Rembrandt werd geboren  in Nederland, - ik voel me uitverkoren. 
Ik klaag, want alles wat zo mooi begon ging langzaamaan naar de verdoemenis, wat immers niet meer te verbloemen is hoewel ik soms gedaan heb wat ik kon.  Wel hebben wij elkander op het laatst bedonderd en constant te veel gezopen, dus dat het heel ellendig af zou lopen lag voor de hand en heeft geen mens verbaasd.  Het leed is niet van gister of vandaag en dit verhaal misschien niet zo bijzonder, maar toch ben ik er reuze treurig onder en vind het juist en passend dat ik klaag.
Onze overgrootmoeder stierf toen ze voor het eerst beviel.  De landerijen waren omsloten door water en rietpluimen.  De min nam plaats achter het valgordijn en de schuifdeur.  De wielen van het rijtuig hadden iets wolligs geraakt. Het valwild  bleek een kleine knuffelvos, niet veel ouder dan het bakerkind.
Strogele vogelschrik wreed gestroomlijnd  ’s nachts op zijn mooist in de benzineboomgaard,  verjaagt noch verschrikt: lokt de koplamp.  Tondelzwam, vuurgevaarlijk  niet gedetermineerd door Linnaeus.  Eksters leidt hij langs ’t nikkel in de kassa,  de plukkers drenkt hij in de boomgaard.  Romp zonder armen, mokkend crucifix;  een zwam, onwelriekend aan de muur van stallen.  Aluminium dagen, ijzeren jaren  kloppend op de snelweg voedt zijn boodschap.  Benzinepomp, vijfde evangelieschrijver!  Zuilenheilige die zijn volgelingen  toeroept ‘Vlieg naar de koperen einder!  Daar is de zoetheid. Daar hangt de vrucht’.
Hier, op deze plek, op deze plek waar de struiken zachtjes zingen en de straat verandert in een schreeuw.  Op deze plek is een gesprek begraven, en het ontstoken gebied werd verboden.  Was een overwinning mogelijk?
Nu deze weken weer voorbij  ritselen in hun morsbruine jassen  en bomen oude briefjes sturen  naar de zakken zaad van distels,  mosterdplanten en de rest  en steeds op hoop  van minstens dertigvoudig vrucht,  nu mijn haren witter dan de mist  en alles anders sinds ik me  het eerste licht herinnerde,  schrijf ik een mondvol  ogenblikken op een blad  papier. Tijd is een hand  die strooit. Er is een palm  die wacht. En al die jaren  zocht ik maar in wat rondom verschijnt.  Vergeefs: wie nooit weg is,  wordt niet gezien –
Beklemd ging hij aan land, het was nog vroeg.  Grijs licht hing om de schepen en de kade.  Hij sloeg de oude kerk verwonderd gade,  en ging voor anker in een lage kroeg.  Des middags zwierf hij eenzaam door de stegen  kind'ren speelden met scheepjes in de goot  en vrouwen zongen. 't Was alsof een groot,  bevreemdend heimwee op zijn hart kwam wegen.  Herinneringen braken moeilijk baan.  Een klok sloeg. Bij een straathoek bleef hij staan  en telde hardop de voorbije jaren  tot een ver bootsignaal hem wakker riep.
Verkaveld onder ‘t lage wolkendek tot in de verste uithoek ingemeten door paal en perk uiteengereten: de delta  Hier ligt becijferd en beschreven in meters, aren en hectaren met hypotheken die ‘t perceel bezwaren:  het eigendom.  Alleen de wind heeft men nog niet gevangen en ook de regen kent uw grenzen niet, de vogels die in ‘t luchtruim hangen nestelen in ieder grondgebied.
De sigaret plakt aan zijn onderlip, hij knijpt zijn ogen bijna dicht, deelt kaarten uit: een nieuwe ronde. Je ziet een klein, oranje vuur dat in zijn mond wil kruipen, lijkt het. Hij zwijgt. Rook langs zijn neus en voorhoofd. En dan opeens zijn linkerhand, smijtend: een troef op tafel.  De stompen van zijn bolknaks, groot, die onder duimen zijn geplet, de sigarettenpeuken, krom, als reddeloze witte knietjes, in deze asbak op de kamertafel, op zondagmiddag, als je vader wint van mannen uit de buurt.
Die ochtend was zij doodgewoon van huis gegaan in een metallieke limousine met een rozenkrans van schedels en trompetten stekend uit edele delen, om ze te bedekken tevens; en ’s avonds was zij nog niet thuis  Ik heb die nacht in onze gemeenschappelijke stilte rondgewaard maar ditmaal bleef zij zwijgen Ze was er wel, ze was zelfs overal maar ik ben niet meer met haar aan de praat geraakt  Ik kon haar zelfs niet aan het lachen krijgen
Er waren dingen die niet vanzelf goed gingen. Porren, er  moest gepord worden. Gesjouwd. Besproken. Geregeld.  Het nerveuze systeem ging ervan in een driedimensionale  versnelling. De geest ging in de kelder zitten rillen. Er  werden dingen gesjouwd, besproken, geregeld. Er begon- nen dingen te gebeuren. Dingen die niet vanzelf goed  gingen. Deze moesten opnieuw worden bekeken. Er  moest opnieuw met de dingen worden gesjouwd. Er werd  weer besproken en geregeld. En nog eens. Het nerveuze  systeem schakelde over naar een vierde dimensie. Die nog  niet door het universum was ontketend. Dus dat moest  ook weer worden geregeld. Bij elkaar gesjouwd. Bespro- ken. Gepord. Papieren ondertekend.
Verdwijnen is bewijs van tijd. Een uur verstrijkt, dag, eeuwigheid uitmondend in wat vergeten lijkt. Bedrog. Je raakt iets of iemand kwijt, zoekt verwoed in stapels onwaarschijnlijkheid, haalt overhoop, kamt uit, weigert te slapen  want in de slaap verschijnt steeds wat verloren werd zonder het aan te kunnen raken, de deur die door verstand is dichtgedaan gaat langzaam open: vermiste wordt te kijk gezet. Wat op een strand tevoorschijn komt is het geheim gebod niemand in zee te laten gaan die bij je hoort, op alles acht slaan wat wellicht wegdrijft, onderstuift.
Liggend ontwerpt hij het stadsdak, prent het patroon van bladloze takken tegen fel blauw in zijn brein, dat bloemkooltje, leeg  nog en klein. Waakzaam ontvangt hij licht en lawaai, zonder oordeel. Honden, motoren, een boor. Ik duw zijn wagen en merk hoe hij  schift, niet meer schrikt, scheidt wat hem boeit en wat niet. Hij verovert de woorden, hij groeit en zit voor op mijn fiets. Hij vult zijn stad in  met herrie en troep, wil stil bij de vuilnis, de veegwagen, roept lantaarns aan, verstomt bij de rijzende brug, wacht verheugd.  In anderhalf jaar ben ik om, heb ik hekel en haat laten gaan, is er dankzij zijn geestdrift een heldere lusthof ontstaan. In het park  gaan wij liggen op doodmoe gras, in de verte murmelt de stad. We kijken tevreden omhoog, hij en ik door de takken van de plataan.
Drie stenen zitten op een steen. Acht stenen liggen er om heen. Daar onder liggen er nog negen. Andere daar naast en tegen. Een steen steekt half uit het zand naar buiten om zich nog eventjes te uiten. Leer, kinderen, dit uit zijne mond: houd steeds een vuist boven de grond.
De maan roeit brandend langs 't wolkenrif, en 't bos is paars: vergiftigd. -  Poel en half open pad vol hete bramen, fel en rond in geur.  De vlakte, een fletse ruiker en de lippen droog; sterren vallen als dauw.  Gestalten jagen woest: saters in horden; en hun grijze adem is zichtbaar.  Nimfen, bloemwit met groene haren vluchten in 't bos, hijgend,  In de nevel de syrinx en op onze mond, week en dartel: Pans fluit. -
Mijn vader had een lang uur zitten zwijgen bij mijn bed. Toen hij zijn hoed had opgezet zei ik, nou, dit gesprek is makkelijk te resumeren. Nee, zei hij, nee toch niet, je moet het maar eens proberen. 
ik trad op  ik trad terug hier en daar werd ik daarna voor even opgetild voor even  in evenwicht  voorgoed verglijden 
Ik ben een breekbaar geval. Neem nu bijvoorbeeld de slagaderkwestie: een hondsdolle hond mag ik niet met de hand, maar moet ik bepaald met een stok van mij afslaan, nogal omslachtig. Verkeer kan ik uitsluitend ontgaan op oversteekplaatsen, met armgezwaai, ’t gevaar in dit geval hangt samen met de weerstand van het skelet. Ik ben, kortom, een wezen dat huist in een nest van koffie, thee en tabak.
Iemand is een verre stem in een doos niet meer, een sterke hand niet meer of een te strak gestrikte schoen, een doorgestikt overhemd, iemand is een niet verwijderde gemiste oproep nog misschien, een ingeslikt signaal dat trilt van een bericht, iemand is zo te zien zo uit je telefoon, je kunt bellen wat je wilt of me nog meer vertellen
Ik wacht tot de appel niet ver van de boom valt of de zwaarte ontstijgt. De appel is rood en hardstelig; hij hecht aan zijn tak, zwelt welbehaaglijk.  Ik heb tijd zat. De appel weet niet dat de zwaarte kracht, wet is, dat de tak zijn dracht moe wordt. Het is herfst: appeltijd.  De appel doet of ik ver van de boom of lucht ben voor hem. De appel bloost van opwinding. Zou hij vallen? Wordt het dit keer  zweven? 
Als de kardinaal een scheet heeft gelaten, zeggen ze: "Sjonge jonge, wat ruikt het hier lekker, net of iemand lever met uien staat te bakken."
Ik zou U een wijze raad geven over de liefde,  lezer,  en een betere inlichting over dat waarvan  wij zoveel verwachten,  als ik er zelf meer van wist  Liefde is kussen geven  en kussen krijgen  Maar als het niet gelukkig maakt,  dan is het vergeefse moeite  En liefde voor geld  vlot moeizaam  Moeizaam komen sommigen aan hun eind  en veel geluk hebben zij niet gekend, zo lijkt het wel  In minuten van verbeelding en ander ongeduld  hebben zij het vlug verbruikt,  werkelijkheden verdisconterend  waaraan ze blijkbaar wanhoopten,
D en ik rijden graag auto, liefst zonder doel, als het weer een beetje tegen zit of als we een afspraak hebben waar we echt niet onderuit kunnen. D stuurt, ik bedien radio en raampjes en zorg voor commentaar. D en ik vinden beiden dat autorijden zonder bruut gekanker op de bestuurder stukken minder interessant wordt, zeker in de witte Dodge die bij D’s ouders achter in de tuin staat. D heeft me beloofd dat hij dit jaar nog zijn rijbewijs haalt.
Waar wij nu staan heette  hier en de verte noemt men  ginder.  Tot het plots door lijnen werd verdeeld in ons en andermans gras.  Een streep veel dunner nog dan niks bepaalde dat wij voortaan hetzelfde en iedereen daarachter, echt heel anders was.
Stevige korte massieve gedaante zag ik door het doorschijnende water optornen tegen onzichtbare stormen, een steen gekoesterd aan de borst.  Voorovergebogen kluizenaar verzonken in gedachten, stap na stap behoedzaam vorderend op de van keien vergeven grond.  Onmogelijk was het als kind al de aandacht te trekken van een ijsbeer in een stuiter van glas, onmogelijk
nadat haar man begraven was liet overgrootmoeder Betjie van Middenspruit hem opgraven en trok hem een ander zondags pak aan  ‘ineens begrijp ik het’ zegt mijn moeder ‘ik zou niets liever willen dan daar bij die hoop grond te gaan graven net zolang totdat ik bij je vader ben  tot bij waar hij is en hem aan zijn schouders optil die onontkoombare daarheid van ’m’
Omdat ik nooit één vers verzonnen heb  dat zich om jouw schouders leggen liet als een warme arm of als een sjaal, maar je pover in mijn taal onthaalde, waar het altijd tochtig was,  omdat ik door de eerzucht werd verteerd om 't plechtige verdriet van dikke kinderen of 't sjofele gesjacher van een meisjeslijf te spellen met een overspel van woorden, al jaren op het afscheid toebereid.  ter wille van één rilling en wat dringende driften, om wat ik niet vermocht, vermogenloze danser, maar om verdwenen zwier die óns bewonen bleef zoals een nachtelijke balzaal, al verlaten, geheel vervuld nog van de trieste walsen,  om alles wat niet blijft, blijf jij mij over, want alles gaat voorbij, maar niets gaat over.
De mens zoekt overal het paradijs Maar het is een dwaze gril om dat te willen Omdat de mensen veel te veel verschillen De kranten tonen daaglijks het bewijs  De mens zoekt overal het paradijs En oorlog moet de weg ernaar forceren Ach, konden wij van oude lessen leren Dan wisten we de opbrengst en de prijs  De mens zoekt overal het paradijs Toch zal-ie deze lusthof nimmer vinden Hij kan zich laten waaien met de winden Het is een lange, reddeloze reis  Want 'alles willen' is een harde eis Dat geldt voor Zuid-Molukkers en Chinezen Voor Hutu's, criminelen en voor wezen Voor stakkers in een doos of een paleis 
Kraanvogels met machtige slag,  kraanvogels in vliegende vlucht  boven Hellas, hoog aan de lucht,  de snavels in falanx gericht;  drie wiggen in splinterend licht,  met het scherp door de zeewind gewet.  En zij hebben triomf getrompet  waar in fonkeling Sounion lag,  waar ik stond en hen hoorde, hen zag 
Hij had hobby's, eigenaardigheden, fascinaties. Zo zachtzinnig was hij, fijngevoelig, hij had pianovingers. Als hij zijn handen balde, waren zijn vuisten klein.  De onbemande auto heeft hem ingehaald.  Het kwam onverwacht, al is het altijd te vroeg. Niemand gaat te laat. Wij zullen ons aan herinneringen moeten vergrijpen, zoals je masturbeert bij de gedachte aan de nachten met die ex.  Opgelucht gelach bij een levendig vertelde anekdote.  We ontbloten onze rouw, vergelijken wie de grootste.  Ik zing een treurig lied, een lied dat geen troost biedt, maar ik ben de meeste woorden vergeten. Ik zing het refrein twee keer om dat goed te maken.  '....Laat nu de lijster zwijgen, ....Laat de linden stokken in hun knoppen.'
Ze zei: je vangt wel eens wat op b.v. dat je hebbedingetje zou zijn een gebruiksvoorwerp, van hand tot hand en ja, vaak voel ik mij doorgegeven gelijkwaardig aan een of ander.  Mensen bedienen zich van elkaar wisselen gegevens uit en raken zoek. Wie hebben we daar? Ik ben je naam vergeten. En zomaar, vanuit de coulissen, treedt een echtpaar dat zich verplicht tot niets, een en al luister.  Ik wil wel van deze wereld zijn, maar niet in het openbaar verscholen in schaduw, weggedoken tussen de jurken in mijn kast. Ik betast alle stoffen en probeer te raden welke mij het mooiste staat. Niet vandaag dan morgen. Ik staar uit het raam, wachtend op een belletje van iemand of desnoods van het antwoordapparaat.
Hoe zeg ik dit precies en goed, Op enig moment begreep iemand Dat licht niet in water ontstaat, Maar dat je voor het maken van licht Wel veel naar water moet kijken, Hij gaf de voorkeur aan mooi water Dat geen voorzetsels nodig heeft, Water dat een bloem is, een hand, Een paar schoenen, een mol, Er waren nog meer dingen Die hij meende te begrijpen Maar die hadden niet zoveel Met licht te maken.
Tijdens het gedreven vervoegen, versmelten en verankeren van taal  dreigt afdwalen van het doelwit. Het omsingelen van het ongevormde vraagt een onbeschreven tactiek zoals voor het vangen van prooi in duister.  Rond middernacht liep ik wat verloren tot aan de bosrand. Plots lichtten vuurvliegjes flonkerend op en kwam het firmament omlaag.
een apelazarus neergezegen papzak plet zich een omgekeerde tent in het woud  dan traag een zwart pluizige arm door ondoordringbaar bamboeriet  van tak naar mond en mond naar tak op dood gemak een boeddha op een berg  op dood gemak één boeddha in een bos zou de panda weten dat hij met tweeëndertighonderd is  en stel dat er een constante hoeveelheid eenzaamheid te verdelen is over panda's draagt hij nu  traag de last van velen? ligt opgeslagen in zijn dikke vel het onbehagen van zijn gesneuvelde kameraden  boeddha verraadt ze niet kauwt zonder oponthoud zijn bamboeblaren blaast en verruft de lucht naar eigen inzicht  wandelt achteruit een boomstronk op sproeit geurtekens aan de overlevenden:  hou moed verander in ademend woud kauw jezelf halsstarrig richting verlichting
Gij mergelende dronkaards  wáárheen voert uw weg?  Uw huid bespant uw jukbeen  elke dag weer strakker.   'k Las wél dat Bacchus was  een joviale knaap  belust op dans en zang,  maar toch geen wreed tiran, een makker,  en geen kwelgeest.  Ik denk aan U  o mergelende dronkaards  die uw lach te vroeg verleerd hebt
Kindsoldaten,  Ze leven als ratten in een met  schubben bedekte beerput. Ze hebben de liefde verloren zijn silhouetten van onvoorwaardelijkheid. Ze dragen dode ogen en geweren vanaf hun dertiende. Ze zijn een perpetuele plaag.  Sparta en Azteken. Lodewijk en Napoleon. Pruisische blindheid. Nationaal Socialisme en Rode Khmers. Birma, Eritrea, Syrië. Columbia, Tsjetsjenië, Kosovo, baardloze soldaten.  Spartaanse zonnedrinkers van vijandelijk bloed, benijdenswaardige schildknapen van legerhoofden uit jungles, woestijnen, bergen en getto’s. Ze dragen harnassen en wapens, lijfstraffen, ijzeren discipline en blinde vervorming. Aan de krabpaal van eer executeren ze ouders. Lanceren ze stenen, metaal, molotovcocktails en dynamiet.  Ze vullen bordelen voor gruwelijke venusnachten, leven als slaven in vettige zwoele modderpoelen en soms afgekochte privileges.  Gebruikt als behendige struiklopers. Gebruikt als gedweeë mijnenvegers.    Geconsumeerd als heldhaftige zelfmoordenaars.  Ze zijn het Milgrams resultaat.  Ze lopen aan hoofden van legers, rechtdoor. Ze ruiken naar rituelen en merktekens. Ze leveren doden af aan de minachting. Elke steenschilfer blinkt van het bloed. Een siddering voor de reeds bevende aarde. Muchachos, gezoogd door neukende schorpioenen, verstrikt in een angel van blijvende verslaving.  Zij die konden vluchten vertelden gruwelverhalen, gebroken hyperactieve bedplassers      met hoofden vol aardbevingen, fluitende meteoren en verminkte feces, 
In een woestijn van zon, dicht langs de zee staan de platanen in een brede allee; dorstige herten, plotseling betoverd en in hun ren naar ’t water star gebleven, het groene lichaam wit gevlekt, hoornen geloverd, het wit gewei breed opgeheven.  Langs lopend, te gezond, te naakt en door een lichte wijn in een soort droom bewegend, besef ik plotseling de enig werkelijke zonde: dat ik door het verwonderlijkste nauw geraakt, zonder besef door het bestaan gezegend en door de schadelijkste dingen nauw geschonden, ver van de werkelijkheid ben weggeraakt.
Ineens was ik het vermogen  om warmte vast te houden  verloren. Nu de kinderen  het huis uit zijn, snoof ik,  ja, ja. Ik kroop onder steeds  meer dekens. De kachel  loeide. De warmste van ons  tweeën kon mij niet meer  verhitten. Ik rilde en  huiverde alsof ik oog  in oog stond met de dood.   Wat ook zo was. De dood  en ik stonden op een dijk.  Tussen ons was niets dan  een aanzienlijke afstand. 
Jij hebt de dingen niet nodig  om te kunnen zien   De dingen hebben jou nodig  om gezien te kunnen worden 
Mijn leven vloot als ijle mist, In onvervuld verlangen; Die naar tonijnen heeft gevist Vermocht slechts bot te vangen.
Ik kreeg een nieuwe heup in Bonn Dat is me goed bevallen Nu moet ik nog naar Wimbledon Dat is voor nieuwe ballen
Ik groet het morgenlicht maar of het zich laat groeten de voeten der voorbijgangers laten zich beter groeten wij moeten zeggen zij ondanks het morgenlicht ik knik ze toe houd moed zeg ik het licht maakt je toch blij ze knikken terug maar ze geloven niet ze gaan voorbij.  Het morgenlicht houdt zich nu bezig met de dingen de pasgewassen trams de rails het draad erboven de fietssturen de ramen en de raamkozijnen de dingen kunnen in het morgenlicht geloven het water van een gracht wordt zonder kleren aan zo heilig als de heilige Sebastiaan.  En ook de kar de man ernaast de haring op de kar zij roepen eensgezind en zonder dat zij opzien baren het morgenlicht nabij en ook ikzelf ik groet het morgenlicht maar of het zich laat groeten wij moeten zeggen wij dit is het morgenlicht wij moeten zeggen wij het licht is ons gezicht wij moeten zeggen wij het licht gaat eenmaal dicht. 
'Ik wou dat ik nooit een gedicht had gezien'  Slauerhoff   Je zult maar zestien zijn en lelijk. Jij bent het. Maar je wilt dichter worden, melkt de woorden van Rimbaud en Baudelaire en slurpt je moeders soep onder vijandig licht. En 's avonds op je kamer zit je je ouders tegen de vlakte te schrijven, je dicht en heerst in het geniep over het leven, een lelijk joch met een duivel tussen zijn dijen dat ooit de mooiste meisjes zal berijden – ja en je hand die nu zo woest papier bekrast houdt op een dag een vlammend boekwerk vast. Je naam in druk, de schoonheid van een vrouw: het komt, het komt. Je bent een dichter nu en haast elk meisje trapt erin. Gretig ben je, slordig met geluk. Je leeft. Leeft niet. Schuilt steeds verscheurd in een gedicht en haalt pas adem als je gure schoonheid ziet. En nu, haast zesendertig, ziek en mensenschuw, door poëzie van alles om je heen vervreemd, nu kijk je naar je hand en spuug je op je pen. Is het walging? Onmacht? Zelfhaat misschien? Had je maar nooit een gedicht gezien.  ----------------------------------- uit: "Ode aan Slauerhoff", 2012.
Gedichten schrijven tegen de kou in paniek brieven sturen, een regel op het strijdbare papier, letters met een stramme hand.  Gulzig naar berichten, afwezig bij de ontvangst.  Bij gebrek aan voedsel komt het steeds dichterbij.
Wie bij het water staat, stroomt in gedachten mee naar plaatsen waar herinnering nog dichter bij vervaging en dood moet wachten op het laatste woord dat geschreven toch vasthaakt aan de oeverrand en bij machte is gevonden te worden, want gezocht wordt er altijd tot in de lange nachten. Wie bij het water staat, stroomt in gedachten  terug, vindt via natuurlijke boch- ten de oorsprong van waar hij leven mocht met de kracht van de bron en de bladzachte streling van een lisdodde op z'n tocht; wie bij het water staat, stroomt in gedachten. Een bedding past zich bij het water aan om gratie en joyeuse toe te staan en met een waaier kleurenarsenaal te pronken als de puur verliefde haan; de grond van ons hartstochtelijk bestaan strijdt met verborgen krachten van de taal: een bedding past zich bij het water aan. Correcties leveren slechts integraal een reservaat met eeuwenrijk verhaal: een afgesneden bocht waar wortels gaan woekeren en de zuurstof - haal diep, haal dieper adem - verstikkend werkt. Ruim baan: een bedding past zich bij het water aan.
Zo'n late namiddag, licht van mist en druilerig onder de bomen -  haar hand raakt wanneer zij afdaalt naar de rivier de leuning niet, maar terloops toch een enkel blad van de zich rond de spijlen slingerende, welige klimop  misschien neuriet zij ondertussen iets als 'Trauriger Sonntag', dat zigeunerstrijkjes vandaag de dag dikwijls spelen in restaurants aan de overkant en ruikt de tamme kastanjes die gepoft worden in de buurt van de Margarethabrug naar Pest  stilte omgeeft de lanen, de kaden, alsof het innigste zich met een waas van verlangen heeft verweven, met bruidssluier, deze voile van verlatenheid  en waar het water snel en ongeneeslijk flets voorbijstroomt treedt zij je tegemoet, maakt haar haren los en balanceert op één voet dan om een enkelbandje  te verschikken voor zij haar wandeling  voortzet en daarna al gauw opgaat in het wit -   het besmettelijkste wit dat er is
In de bus zat ik naast een jongen  van een jaar of veertien. Vol plezier  keek hij me aan en zei:  ‘Ik heb niet betaald'. Ik knikte  hem toe, en hij zag hoe ik lachte.  Mij beving toen de felle wanhoop, die
Toen ik jong was – mijn dromen nog zo schaars dat ik ze opschreef –  was dit groots geweest.  Een duif op mijn dak! Boodschapper zeker des Geests of Lichts of Hemels – geen dom luid beest.  Nu: hier sta ik in de keuken. Denk: blijft bij alle koeren nog het rookkanaal leeg?  Komt vanavond nog mijn rook, mijn reukwerk weg? Niet of u een antwoord zult neer-  laten. Maar of er nog een weg omhoog zal zijn - door daken, door alle dichte dromen heen.
Mijn ziel – stel, ik had je, en stel, je moest niet naar de hel -, ik stel me je na mijn dood voor als een rare sijs, natuurminnaar, verloren in het paradijs,  waar, op een open plek, een wilde engel sluimert, half pauw, half meisjesbengel. Bekijk dat opgewonden, raak het onder- zoekend aan, sta versteld van het wonder,  o, om dat te beschrijven, als allereerste en dan…- Maar het spijt me ten zeerste er zijn geen vakbladen begrijpelijkerwijs, want helemaal geen lezers in het Paradijs!  Daar sta je dan, je kunt het amper geloven met je woordeloze catastrofe. Wie moet je het vertellen, wie hier, van dat slaperige dier?  Waar is de wereld met de namen der rozen, de musea met genummerde balgen in dozen? En je staart en je staart door je tranenvloed heen naar waar een vleugelpaar in het onbenoembare  verdween.
Misschien is voetbal écht het enige doel, ook van het onderbewustzijn en het bewuste: twee delen  enkel en alleen omdat een match twee ploegen vereist. Ooit stelt de helft van je neuronen bewust voor  een bal, zo groot en zwaar als het hoofd zelf, waarin groeit buiten jezelf om de geurherinnering van  pasgemaaid gras: het veld. Eerst wint de bal, zie je hem haarscherp voor je, tot op de stiksels van je lederen  schedel. Dan scoort de onbewuste grasgewaarwording, vult kruidig groen je brein tot het haast knapt en slechts  het kriebelen van een laken langs je wang al veroorzaakt een resettende, alles opnieuw mogelijk makende  aftrap.
Wat helpt is een wonder, een zintuig is ook een gunst  wat helpt is een tatoeage: 'liefde is de som van gemis'  wat helpt is de zin van een peer die openscheurt in de pluk  wat helpt is een dwars kind, het verandert, het begint  wat helpt is de gift van een vriend, hij likt zijn schitterende hand  wat helpt is een buigende koning, hij lekt een traan op zijn land.
zoals alle mensen  heb ik de meeste prijzen op deze wereld niet gewonnen heb ik de meeste boeken niet gelezen er nog minder van geschreven heb ik de meeste kinderen niet gebaard de meeste mensen nooit ontmoet de meesten niet eens gekust  dat stelt mij voor vandaag gerust
Ons bereikte het bericht dat een regelmatige inzender van gedichten op onze site helaas is overleden.  Aan zijn nagedachtenis wijden we vandaag een gedicht van hem dat hij vorig jaar op onze site publiceerde.  Wij geven zijn familieleden en vrienden onze gevoelens van medeleven mee.  ------------------------------------------------  zen  ik hou van Oosters van de traagheid van tai chi van frêle geisha's en draken die geluk brengen van sumo, ikebana en origami ganesh vind ik een leuke god boeddha mag er wezen  en ook Confucius  en de dalai lama en uiteraard  gelakte eend gewokte kikkerbillen  en dan nog bami en nasi  en sushi en sashimi hopen kroepoek zelfs komboecha als het moet  en vooral hele sloten rijstwijn, 
Het zijn die ogen in de schaduw die dood gelezen zijn. Waarheid is een woord met wapens. Het gaat om angst in de woestijn, gevleugeld beest uit lang vervlogen eeuwen, wreedheden flitsend op een zinkend scherm.  Je moet niet met je vinger wijzen, het was haar moeder die het zei. Ze stak hem in haar keel, de boot schokte zich door een storm die de wereld overspoelde.  Haar vonnis onverstaanbaar, iets dat zich niet liet schrijven, een vinger in een bloedend oog, en naamloos door de jaren drijven.
Alles kun je dichtmaken, fiksen, heel houden, redden wat reddeloos, her- stellen wat ontsteld tot op de kern niet meer in orde wil. Niet opgelapt, behoed, genezen.  Orde is maar een haar waaraan je hangt, nagel geprikt in je kist, vezeltje over been, houdt niks niet tegen.  Wat stuk is, koester het niet langer dan het vraagt. Laat het alleen met rust, met rotzooi, met hoe dingen uit elkaar vallen, met pijn.  Het is geen toeval, 'op'. Het is de regel.
Ik ken iemand die zeker weet dat hij gelukkig is, maar het niet is, iemand die zegt dat de dag komt waarop hij gelukkig zal zij - hij glimt al van voorpret en ongeduld - iemand die bij hoog en bij laag beweert dat hij niets is, niet gelukkig en niet ongelukkig, iemand die zijn geluk niet vertrouwt en het uit de weg gaat, iemand die niet gelukkig wil zijn - zijn verzet is hevig en vergeefs - iemand die niet gelukkig kan zijn - al zijn inspanningen ten spijt - en iemand die soms zomaar, heel even, gelukkig is en nooit weet waarom één iemand.
Kijk dan toch hoe mooi het is, alles! En mooier nog met sneeuw  of op een foto. Zo mooi was het, toen, en we wisten het, want we fotografeerden.  Wisten we het niet? we wisten het. We hadden een griezelig inzicht in later.  En ook zelf waren wij mooi, zelfs wijzelf. We waren mooier dan we dachten.
ik weet niet hoe verlies eruitziet. het plots aanwezige van een nieuw niets. sommige woorden kunnen niet meer, ik geef geen voorbeelden. andere, oude, liggen te wachten. adderjongen, luierend in de zon.
Niet god is god maar ik ben god.  ik ben de schepper van god.  Ik heb hem gemaakt van wat ik ben.  Ik heb hem gemaakt van mijn taal toen ik taal werd.  Hij is het weten van mij.
Uit het duister schrijf ik je een brief, gesloten in mijn huis, mijn hand in het licht, peinzend  over hoe het papier in jouw hand komt. Ik zie geen letters meer jouw beeld in mijn hoofd.  Het geeft niet of je dit
Je staat op een leeg toneel en moet uitleggen wat je ziet.  Zoals: Ik sta nu in een hoek van een drukke markt.  Nu kun je tot vertegenwoordiger van de staat op deze markt benoemd worden.  De opzichter die kan zeggen of de gewichten juist zijn door ze in zijn handen te nemen.  Want je hebt je nooit vergist in van wie een gedicht was.
Nogmaals ik zie wat ik zie.  nee dat is niet veel. Elke dag vraag i me af of het wel genoeg is maar ook dat hoort bij het zien vermoed ik.  Tastbaarheden als een huis een vuilnisbak schoorstenen boom bakfiets een boot een spinneweb  Letters op papier en wat ik zie als ik mijn ogen dichtknijp de vlammen die mij inslaan.  Meer dingen tussen hemel en aarde dan ik zie zijn er niet anders zou ik ze wel zien.  Kom nu jongen
Heb mij nodig. Kun mij niet missen. Heb verdriet. Ik heb daar van alles tegen, levensbeschouwing, aforismen, groter verdriet: het is familie. Van geluk weet ik dat niet.  er is geluk waarmee je alleen moet zijn. Het te grote. Zo heb ik, toen jij geboren was, een dag door bossen gelopen. En toen pas besloten dat jij er misschien mee te maken had, en je moeder, die ik kende van vroeger.  Er is keihard geluk, waarvoor je moet achterlaten en hebben en twintig zijn zoals in het Frans:twintig jaar hebben. Heb mij niet nodig. Kun mij missen.  Pas later ben je ooit weer twaalf geweest. Dan kun je ook rustig veertig worden. Dan is geluk verdriet. Een naald die Schubert leest. Kun mij dan missen maar doe het niet.
Bleef alleen over het rillende riet en in het weiland de jongen in de verte die de zon blikkerend in zijn brandglas ving wat daar gebeurde kan alleen per schilderij   Hoe het weiland opsteeg naar de wolken graspollen zich vastzetten in het hemelgewelf de jongen naar mica geurend, gehurkt als slagschaduw in het maaiveld verdween.
Ik ben niet, ik ben niet dan in uw aarde. Toen gij schreeuwde en uw vel beefde Vatten mijn beenderen vuur.  (Mijn moeder, gevangen in haar vel,  Verandert naar de maat der jaren.  Haar oog is licht, ontsnapt aan de drift Der jaren door mij aan te zien en mij Haar blijde zoon te noemen.  Zij was geen stenen bed, geen dierenkoorts,  Haar gewrichten waren jonge katten,  Maar onvergeeflijk blijft mijn huid voor haar  En onbeweeglijk zijn de krekels in mijn stem.  'Je bent mij ontgroeid,' zegt zij traag mijn Vaders voeten wassend, en zij zwijgt als een vrouw zonder mond.)  Toen uw vel schreeuwde vatten mijn beenderen vuur. Gij legde mij neder, nooit kan ik dit beeld herdragen, Ik was de genode maar de dodende gast.  En nu, later, mannelijk word ik u vreemd.  Gij ziet mij naar u komen, gij denkt: 'Hij is  De zomer, hij maakt mijn vlees en houdt De honden in mij wakker.'  Terwijl gij elke dag te sterven staat, niet met mij Samen, ben ik niet, ben ik niet dan in uw aarde. In mij vergaat uw leven wentelend, gij keert  Niet naar mij terug. Van u herstel ik niet.
Als glas, als ijs dat breekt en waar een ster in springt, of zelfs als licht in ogen dat wijkt en door het doffe wit zich ziet vervangen,  neem afscheid, kind en weet,  dat ooit er volgen zijn zal, jou, als ’n hinde 
Er was 's nachts iets in mijn luier beland.  't Moest nu nog heel vroeg in de morgen zijn.  'k Kon niet meer slapen; maar 'k was nog te klein  om over 't hekje van mijn ledikant  te klimmen. - Buiten, in de zonneschijn,  hield een merel boven op een gootrand  zijn mededingers zingend op afstand;  er waren grenzen aan zijn broedterrein.  'k Wist niet waarom de zwarte vogel floot;  voor mij had hij een muzikaal moment,  maar dan urenlang. - Ik was wel gewend
Waar geurde je toen naar, toen, het was een woord dat er niet was, zomersneeuw, zweem van lichtweefsel, mondstilte, honinggras  vandaag, najaar, in ons slordig beheerd paradijs hoorde ik, afzijdig, tussen de wildgroei je pathetisch geblokkeerde zilver rinkelen  ik ziende taalde het doofste, witvlinders, leven zo licht dat geen naam het kon dragen, en jij bestond dit onteigend moment dat ik rilde  woorden als deze staan voorgoed roerloos, ik bewoon ze, ook nu de wind opsteekt, oude schaduwtakken breken en je het koud hebt -
De professor bedenkt dat er een tijd is geweest waarin alle speelgoeddieren écht levend waren een Disneyfilmachtige tijd – alleen minder  wreed, gezelligheid en vrolijkheid overheerste en de Schepper van Hemel en aarde moest nog beginnen  aan de opwindende en gevaarlijke ontdekkingsreis die Hem uiteindelijk, na vele omzwervingen naar Zijn eigen kwaadaardigheid zou leiden: de prinses die hem opwachtte aan het einde van zijn avontuur.  Wat aan die tijd herinnert: één: dat alle dieren en mensen als ze jong zijn op speelgoeddieren lijken – twee: dat de meeste exemplaren de rest van hun leven in meer of mindere                                                                                                                  mate             teleurstelling uitstralen.  Omdat de professor begint over te hellen naar het stoïcisme (alles komt terug – en nog’s en nog’s) Lijkt het hem waarschijnlijk dat de heerschappij van de speelgoeddieren op zekere dag opnieuw zal beginnen.
Het zingende kind dat in ons woont en dat we ons leven lang voor elkaar verbergen, het zingende kind dat we ergens, diep van binnen voor onszelf bewaren, schipper mag ik overvaren  ja of nee? Het lied van de overkant. Waar de stralende morgen ons brengen zal. Of komt de nacht ons halen? Moeten we veel geld betalen? En hoe? Zullen we struikelen, zelfs vallen?  Het angstige kind dat in ons woont, vermomd als schipper, moet ik overvaren? Wat gaat mee? Het lied van de overkant, het zingende kind  het meisje, de moeder, de bejaarde? Schipper moet mij overvaren. Neem mij mee, één twee drie vier vouw voor mij, vouw voor mij  1 2 3 4 bootje van papier.
Haar oude ouders zonder oude spullen die hun beroofde hoofden van nog gekker weg wilden trekken, zijn op droge benen hierheen gekomen, hopend op gedogen. Hun Heer kwam mee, die kan hier ook aanbeden en hun Maria heeft ook hier die ogen. Hun tenen schieten wortel in hun schoenen. Hun woorden durven zich niet te vertonen. Ze krijgen tweedehandse voor het hullen. Ze hebben al Tot ziens en Lekker.
Als ieder ogenblik een ongekend begin is van nasleep die pas over eeuwen licht zal werpen op dit nu –   zijn de bekende woorden sterrenschijnsel, amechtig arriverend, veel te laat. Waar kunnen we dan nog over praten?  Alleen de lokstem van het water zwatelt in strikt hedendaagse taal, geen touw aan vast te knopen; zeker niet  op het razende tijdstip van je verschuimen in een onophoudelijk liggen gaande onophoudelijk weer opstekende storm.   -------------------------------
Drie vrienden gingen elk hun weg en luister wat ik van  hen zeg:  Een gaf zijn geld aan geld en graan, maar bij zijn graf bleef niemand staan.  Een  gaf zijn hart een jonge vrouw die eenzaam bleef in zware rouw.
De wind en het grauwe weer gaan over mijn hart, en ergens over een dak waar ik heb bemind; de winter wordt koud, en de struiken zijn al zwart - over een plek waar mijn graf zal zijn gaat de wind.  Ik zou vuur maken als zij hier weer bij mij kwam als eens in dat oud verhaal van haar en van mij; maar nu sta ik, stil en denkende, bij het raam - de winter wordt koud; de jaren gingen voorbij.
De was is stijf bevrozen. 't Is zeker weer min tien. 'k Moet zien da'k er geen stukken afbreek. Da's hier zijn schoonste hemd. Ik was er nog zo fier op toen ik het gekocht heb in de solden. Min zeventig procent, 't is gene prijs, dan kan 'ne mens zich een folieke permitteren. Amai, het is hier koud, koud in dat windgat hier.  Die handdoeken, dat zijn juist plankskes. Maar droog, dat wel, de zon staat er vlak op. in de zomer hangt uwe was nog niet goed op of ge kunt de lakens er al af pakken. Ze zijn dan nog niet helegans droog, maar 'k heb dat feitelijk liever, zo'n beetje vochtig, dat strijkt veel beter. Vooruit, Rachida, een beetje rapper, maske, ge krijgt hier anders nog een dubbel fleurus seffens.
Men moet altijd enigszins verdrietig zijn,  anders is men verloren,   maar men moet wel een beetje verloren zijn -  van het reddeloze soort -  anders zou men alleen maar gelukkig zijn,   toch moet men ook gelukkig zijn,  zo maar gelukkig kunnen zijn,  in alle staten van geluk,   anders zou men maar verdrietig zijn,  enigszins verdrietig  altijd. 
Overbekend dit huis: de andertijds maar onherstelbaar ingesleten klanken, de tafel voor de vrome spijs en dranken voorbij de stoelen, recht aaneengerijd.  en ik – de eredienst allang ontwijd - muitend in heimwee naar de oude banken, niet wetend of ik bidden moet of danken voor wat zich indekt in gedegenheid.  Verweer dat bij de open kist verstomt, aan die mij na staan en mij zijn ontheven, het kroost incluis tezamen uitverkoren.  En ik van vraag naar vraag opnieuw verloren: waarvoor het is dat wij ons leven leven, hoe het gekomen is, wat ervan komt -
Het nieuwe jaar begint met zachte vlokken  die zachtjes dalen en onwillig landen.  Het aarden wordt hun dooi, of ze zich branden  aan warme aardkorst, hete huizenblokken.   De aarde drinkt de sneeuw met grote slokken  en raakt verkild tot in haar ingewanden.  De vlokken winnen door hun massa. Wanden  van groen worden van spikkelwit doortrokken.   De grondverf dekt. Dimensies dijen uit.  En kijk, daar is de kerstkaart, rijstepap.  Een hond danst lachend - met een wolvensnuit  door zindelijk wit Hollands poollandschap.   Een Alptraum van één dag. De witte bruid  lost zachtjes schreiend op in grijze drab. 
Wat jammer, oud en nieuw is weer voorbij. Romeinse kaarsen, rotjes, ratelbanden, Chinese rollen, afgerukte handen:  ze brachten leven in de brouwerij.   Gelukkig startte het festijn erg vroeg. Begin september hoorde je hier al de eerste dreun, zo’n moordend helse knal.  Van zulke bommen krijg je nooit genoeg!   Ach, enkel watjes hielden hun hart vast  bij onze jaarwisselingskanonnade;  zij vreesden vuurwerkleed plus tonnen schade en urmden over grove overlast.  Maar al die schade is toch doodnormaal?
Voor de kade wisselt een wolk meeuwen als strooibiljetten op een sterke wind van aanblik als 't verloop van eeuwen. Het is windstil. De wind is een klein kind dat met geluidjes brood staat uit te strooien.  Zijn tijd aan denken of aan doen vergooien verschilt niet veel, 't is stenen toch voor brood.  Word liever kind: twee beentjes en wat rood; het doet soms eeuwen inderhaast ontdooien.
De redactrice van het tabblad 'gedichten' wenst je gezellige kerstdagen toe.
Eerst de kruitdamp en het bloed in Parijs of in Beiroet, na het zwaailicht, de sirenes zijn er tranen, heel veel woorden, knuffels, lichtjes, heel veel bloemen, hoor je honderd namen noemen...  Maar na een minuut van stilte,  als de kruitdamp is verdwenen in Parijs en in Beiroet, de sirenes zijn verstomd blijf ik het staccato horen zoveel ging voorgoed verloren...  Kerstfeest, wereldfeest van vrede - zal ik vieren, als vanouds, als de kruitdamp is verdwenen zal mijn hart zijn bij diegenen  voor wie er geen feestdag geldt kapot, gebroken door geweld.  Als de kruitdamp is verdwenen en de klok luidt een nieuw jaar wil ik toch alleen maar hopen op
Door aanhuwen werd ik verdoopt zoals mijn moeder en haar moeder  andermans naam gingen dragen.  Ik leef met de naam, lig erop, hang  hem over mijn schouders, verleid  hem zich thuis te voelen. Rolde na  voortdurend haken hem bollend heen  en terug. Voor het andere deel  van mij nam ik hem aan en nu siert  hij als tatoeage bundels in de kast.
‘Ach,’ sprak een eendagsvlieg te Doorn, ‘hoe heerlijk is het ochtendgloren en hoe verrukkelijk het uur waarop het laaiend zonnevuur verstild ter kimme wordt gedreven! Men moest twee dagen kunnen leven.’
Vandaag hoorde ik het mooie woord langzaam zo langzaam vallen dat de wind er vat op kreeg.  Ook fladderde er een woord achteraan (met een botte, afgeknotte klank) dat ik niet goed kon thuisbrengen maar waarvan ik vermoed dat het diepe sporen achterlaat in iets dat zich aan het oog onttrekt.  Als dor blad dwarrelden zij op uit, en sloegen weer neer in een vreugdeloos groepje oude mannen dat op een verhoogd grasveld stond.  Maar wankelend onder het eigen gewicht daalde langzaam tenslotte langzaam af door het zandlopergat van hun nek terwijl elk zich vooroverboog als om te zien hoe het door de tenen heen verdween in de grond
Nadat de onderwijskrachten met man en macht op vrouwelijk zuchtend voorovergebogen begrip simulerende wijze waren uitgewoed – en weet  dat daar woede bij zat, banieren grof rood door het hoofd, intonaties die intenties uit koers rammen – hadden de van schrik en noodlottige toekomsten  verstijfde tegenover de krachten op hun verzoek aan knielage tafels neergekrompen in stoeltjes geklemde zorgers voor hun zoon het volgende bereikt:  Een: wij gaan ons best doen omdat wij goed zijn. Twee: over een maand weten wij of zijn leven gaat lukken. Wij melden dat desgewenst schriftelijk. Drie: dit is een productafspraak.
Huismus  Vaak te gewoon voor woorden. Van hoopje veren tot een vliegend stukje grijs fladdert rond het vaderhuis.  Doodeenvoudig is hij niet. Een mus verbergt geheimen die hem meegeschapen zijn. In zijn ooghoek drukt dat feit.  Een vogel met verdriet, die twee keer eet dat wat hij weegt. En toch is hij niet zwaar. Hij torst een licht gemis.
Het is niet anders: als taal ben ik; zelfs mijn vlees is letters in een bloederige samenhang.  Van het alfabet ben ik doordrenkt. Mijn bloedbaan murmelt tegen- spraak, mijn lever klopt een hoofdstuk  uit een boek dat is verzuurd; dit is mijn lichaam het verkruimelt net zo  snel. Ontferm je over letters die 
Het spiegelding vraagt niet waarom de opening zijn keukenla verlicht Het legt zich erbij neer Het wacht gelaten de beroering af  Er is het licht waarin degene die beroering brengt zichzelf herkent
Al ga ik zeer ver weg, wil mij getroost beminnen, het is geen ander ik dat op een steven staat om onder feller licht een leven te beginnen met dromen die gaan bloeien voor een nieuw gelaat.  Mijn ogen blijven thuis; bij u blijven mijn handen. Naast u is rust genoeg voor hen, zelfs avontuur; want beter dan wie ook weet ik dat vreemde landen niets anders voor ons zijn dan de oude, blinde muur  Dus zeg ik u tot ziens, oprecht, daar zal ik keren. Bewaar dit huis terwijl ik elders zwerven moet Waarom, ik weet het niet. Misschien om eens te leren dat gij die achterblijft de ware reizen doet.
Dichters moeten de minnaars uit zich weren willen zij naakt gelijk de goden zijn. Waarom dan, hart, dit mateloos begeren ... naar alle naaktheid, geborneerd en klein,  en waarom zijn onsterflijkheid bezeren aan deze beten van het bot venijn, wanneer de liefde slechts dit klein creperen de beste is achter ‘t bedgordijn?  Hijg dus, o hart, uw sterflijkheid te buiten, gij, die uit de pijn het bovenaardse koos,  eens zal uw mond zich als gesteente sluiten in d’ eenzaamheid van wind en waterhoos,
Alles ligt klaar voor de wandelaar De beek langs de weg, het seinhuis het te smalle trottoir als gedachten die je ontmoet en dan de jouwe noemt, ook zonder kaart liggen ze daar en wie de deur uitgaat ziet ze haast voor ze ons omhelzen en wij denken dat wij het doen terwijl de bomen minzaam zwaaien. En wij doen het soms maar meestal denkt het landschap ons en daar ga je
In mezelf op zoek naar zin trek ik uit mijn duister traag wiegend tussen hoog en laag mijn verwarring als de spin  die verloren in een vraag zonder einde of begin zichzelf voelt gevangen in zijn vergeefse hinderlaag  tot de stille vleugelslag van een vlinder binnendringt in het raadsel van het rag  en het sidderende dier  tussen zijn en niet-zijn zingt op zijn ongeziene lier.
waarom de ene wel de dans ontspringt de ander niet?  een antwoord is er niet er ís geen reden  alleen het Lot dat het heelal bestiert volgens de wetten  van de willekeur met een hand die nu eens streelt en  daarna slaat om zo de weg te wijzen in de chaos.
Omdat de dood in mensen huist de buitenkant van dingen is kan ik alleen in dingen leven zien  Hun stug en tegendraads bestaan hun onverminderd staren in het zicht van de mij toegemeten jaren  Daarom zie ik meer in dingen dan in mensen die een mens die in mij groeit in richting en in zwijgen naar hen toe.
Wat zal ik zien mijn laatste ogenblik op aarde? Het gezicht van mijn geliefde?  Wat zal ik horen? De fluistering van haar stem? De laatste tik van de monitor?  Wat zal ik horen en zien? De lippen van de verpleegster? Het kuchje van de dokter?  Horen en zien zullen me vergaan als de rukwind van de dood me van mijn adem berooft.  En mijn woorden? De wind zal ze meevoeren en over de aarde verspreiden
Mijn kleine moeder met je rode haar, Eens werd je ginds in een zwart graf gelegd, Een dominee heeft, galmend, aan de baar Enkele verzen uit Godswoord gezegd.  Ik was een kind van nog geen veertien jaar; Hoe zwaar viel het verbitterde gevecht Tegen mijn tranen, want het stond zo raar En buurman had: wees dapper vent, gezegd.  Wees dapper, ja maar nu ik in de nacht Na al die jaren waak, en onverwacht Je rode haar zie en je zacht hoor spreken,  Geeft noch Gods woord, noch buurmans raad mij kracht De tranen te weerstaan, die aan mij wreken, Dat jij ginds ligt en ik nooit aan je dacht.
Wanneer de moeders eindelijk slapen verflauwt de onlust van de zonen. Zij leven op en wrijven zich de handen: de nacht is pas begonnen.  Het uur van misdaden en dromen heeft reeds geslagen. De straten zijn vol levensgrote meisjes, ontvoeringen en drinkgelagen.  De zoon verlaat het huis, treedt als een zon naar buiten in de sneeuw van het geluk, het liefdeloze barmhartige genot, het boze, niet het broze, maar 't harde en genadeloze.  En hij is vrij, vrij om te sterven, zoals een wees, een wolf, een lied dat wordt gezongen voor de sterren. Maar moeders slapen niet.
Dordrecht, ik heb het zelf gezien, want ik ben er zelf geweest. Overal muren en ramen. Mensen lopen door de straten.  Er is een kerk, waarin geloof werd scherpgesteld. En al die huizen! Naar verluidt trekken jongens zich er af en staan er meisjes naakt onder de douche.  Is het leven daar net zo als elders – vuil dat de lichamen van mens en dier verlaat, bestaan dat uitgezeten wordt –  of treft je het bijzondere, een gevel als geen andere, een onverwisselbare wolkencombinatie of een individu – desnoods gespiegeld in een etalage.
Een dichter was je net als ik, geen dichteres en lange tijd was je hier onbekend. De wetten van je vader teên die swartmens hielden ook jou apart – van ons met name. Totdat je werk, dankzij Mandela, eindelijk openging.  Wij zijn familie, hebben voorvaders en strijdbaarheid gemeen, wij spreken zustertalen. Over het wonder van de jouwe ben ik nog steeds niet heen. Van afskeid, bitterbessie en die kind, wat doodgeskiet is bij Nyanga deur soldate.  Dat kind dat nu op reis is langs de noordrand van je continent, waar jonge mensen overal hún vrijheid eisen. Terwijl jij voor de tweede keer Europa doet, glansrijk gedragen door de Zwarte Vlinders, die je doen herrijzen.
Als uw poëziecriticus John Bayley schrijft over jonge personen die opkomen en schitteren als meteoren  in de academische wereld, is hij zelf aan het imploderen en wordt een gapend zwart gat. Ingezonden  brief van mrs. Val Hennessey, Lyme Regis. Wat bedoelt Bayley als hij dichters  prijst die weigeren poëzie  te laten klinken als zichzelf? Hoe moet poëzie dan klinken? Luid geknal? Heavy
Dit is haar strijkbout, zonder lampje, het snoer bekleed met grijze stof die over twintig centimeter rafelt: daar liggen draadjes bloot, gebarsten plastic, bruin en geel.  De strijkbout in haar rechterhand, de onderzijde naar zich toe alsof ze in de spiegel kijkt en dan haar bolletjes van spuug die dansen op het hete ijzer.  Ze legt een theedoek op je hemd, je broek. Het sissen en de stoom,  de kleine wolken of zij daar, achter die uitgeklapte plank, schort voor, iets heiligs staat te doen.
Iedere ochtend gaat hij trouw naar school, door weer en wind, van kilometers ver - moe heeft z'n brood gesmeerd, hem uitgezwaaid -. Hij zet z'n fiets weg, en haast zich gedwee naar het lokaal. Gaat zitten. Dan 't gebed:  Dat ze vandaag maar weer kracht-van-omhoog ontvangen mogen en hun werk met ijver volbrengen. Amen. Dan begint de les.  Zo gaat dat alle dagen door. Hij leert en leert en leert en doet goed zijn best. En later zal hij veel verdienen en vanuit de hoogte neerzien op het ouderlijke nest.
van september ’35 tot juni ’38 studeerde ik middelbaar engels a. de lessen werden gegeven in het gymnasium aan de laan van meerdervoort te den haag. het was een zich deftig voordoend gebouw: de stortbak van de wc had dan ook twee deftige trekkers, er hing een stukje ivoorkarton naast waarop in deftige drukletters stond: ‘voor grote spoeling gebruike men de lange trekker voor kleine spoeling gebruike men de korte trekker’ een vermoedelijk iets minder deftig iemand had eronder geschreven: ‘in geval van twijfel wende men zich tot de rector’  moraal:
Van alle dingen die ze ons daar leerden – hoe rechtop te staan bij tegenwind, een pak te kopen, das te knopen, geld te sparen, hoe je stem te vormen tot een schoon geweten, weg te lopen, vast te houden, af te wachten, te praten met vrouwen, netjes eten – er bleef weinig achter.  We waren onverbeterlijk gebouwd voor roof en braak, met handen als grote doelmatige klauwen, ogen als gaten, met tanden om ijzer te bijten, kloppende plannen, een pikzwart verleden, hersenen gemaakt voor smerig leven. Onze taal vol kogels, ziektes, lichaamsdelen.
vlak bij de Meir loop ik Veerle tegen het lijf bruin haar     scheve baret     laarzen jas  hoe gaat het? ze vertrekt haar mondhoek even maar alsof het er niet toe doet  haalt haar schouders op en knikt we groeten en lopen ieder een andere kant op  ik kijk nog eens om maar ze is al verdwenen gewoon tussen de anderen als de anderen  en niemand weet dat zij ooit is besnuffeld door goddelijke hersenen dat zij gerafeld  van passie uit haar lakens is getuimeld dat zoveel geilheid in haar holtes is gedroomd  zoveel landschappen tussen haar benen open gesnorkeld zijn dat elke dag elke kant op kon kantelen  gestuwd werd zij door een begaafde onder de goden  nu is hij dood      ze heeft hem tot het einde toe bijgestaan en loopt gewoon als gewoon mens tussen anderen
Hij lijkt vast minder erg - die lief bijeengebrachte hoop spaanders van mijn gedachten - op mij dan een berg.  Waar zal die laaiende gestalte van mij dan uit bestaan en waar kwam die al te late eerste vonk vandaan?
Er is geen woord voor missen, hoewel ik het hoor in de merel die zingt in de tuin waar jij niet bent. Geen woord voor het mankeren van de dagelijkse dingen; het snijden van brood, de zoete stroop van simpele zinnen. Geen woord voor de te ontberen belofte dat er een eeuwig zal zijn. Dat jij de enige zal zijn, dat ik een woord vind waarin liefde past als mijn koude lichaam in jouw winterjas. Je zat laat op de avond in je stoel en zei dat het voorbij was en ik vroeg me af waarom ik geen woorden had, maar stuivend zand licht als kruim, duin zonder pad.  Ik wist van kindsbeen af dat brood geen weg bezat. Ver weg hoorde ik
Het is een woord voor pijn die geen bestaansrecht heeft; je lijdt aan een afwezigheid, je snakt met hart en huid naar wat er eerst nog was.  Wat afgesneden is dringt zich bedrieglijk op, je strekt je armen blind naar de verzaagde voet, een leegte, het verdwenen kind. Het is een naam  voor wat zich voordoet in de zestien meter van de ziel: een spookbeeld snelt de doelmond in en doet alle verlies teniet, maakt alles goed.
Hij sprak aan één stuk door: in onze kringen doet men nog steeds te weinig aan cultuur, ik geef het toe, maar in het laatste uur gaat het – nietwaar – ook om de laatste dingen!  Zijn adamsappel danste op en neer boven de toga of het khaki-hemd, over het godsrijk sprak hij hooggestemd en blozend over seksueel verkeer.  Hij sprak over zijn eerbied voor het leven, en dat God altijd kracht naar kruis wil geven hing ingelijst in zijn studeervertrek.  Hij leek een halfzacht ei, maar toen ze kwamen en hem met knuppels onder handen namen hield hij voor 't eerst èn tot het laatst zijn bek.
Zie, ik sta als een trillende snaar voor u Raak mij aan, kalmeer mijn beven.  Bent u mijn god, ben ik uw schepsel Of ben ik de vrouw voor haar man De dichter voor zijn lezer?
Misschien worden wij mensen almaar ouder uit ingebouwde hunkering om heel de soort te ontmoeten. Misschien is inmiddels gemiddeld 80  worden hier een vergeefse, absurde poging om eigenlijk de leeftijd van 260 te bereiken, nodig om als enkeling heel de mensheid te kunnen groeten, gerekend één seconde per  handdruk – oogopslag. (Rekenfouten, excuus, onder meer onze miljardenaangroei tussen nu en dan werd niet becijferd.) Feit: we krijgen het nooit ingehaald, nooit ontmoet  één iemand allen. En was het maar díé nederlaag die hoogbejaarden gebogen naar de grond doet lopen eerder dan wervelslijt.
Zo mooi is het om gedichten te schrijven ’s nachts als de dagtaak af is en iedereen die bij de Nederlandsche Bank werkt al slaapt; het is donker, dat spreekt, en ook stil, in mijn hoofd suist het van woorden, woorden, mijn vingers zijn hard van de schrijfmasjien. De versterker kreunt na: laatste zenders geven gruis. Het is nacht, maar de bomen blijven staan. Dat denk ik althans; en ik denk aan alles
Hoe het is om nu te leven  te midden van  te midden van  geschonden geesten en verwarde vrienden die ontheemd in eigen huis,      beroofd van al wat      breekbaar en waarachtig is, de zweepslag van een nieuwe knechtschap incasseren.  Hoe het is om nu te leven –       door verleugening en kromspraak       uit de taal verjaagd te worden  knecht te zijn van hen die ons zouden bedienen —  Tot monddode wezens vermalen,  door naamloze machten beheerst,      wordt ons de adem afgesneden,      wordt het mes ons op de keel gezet.  ---------------------------------
Maar langer nog dan levenslang hebben hun kinderen. Hoor ze tieren naar de wolken, zie ze schrijven met verbeten smoel: verzen waar het bloed in woelt. Ouders hebben het gemakkelijk. Ze gaan dood. Dan is het op.  Wij gaan verder. Zullen onze wonden likken, wees zijn, onze afkomst eerst verloochenen en dan weer machteloos omarmen, schrijven dat de tijd geen vat mag hebben; zullen onze kinderen behoeden voor – voor wat?  Ouders hebben levenslang.
Een bleke hemel buigt naar de rivier verlicht de stille feesten van november.  Brandganzen trekken over met natte schreeuwen,  boodschappen niet voor mij bestemd. De holle boom is weer bewoond.  Vriend kraai kwam bij ons terug, betrok de plek van vorig jaar,  de vertrouwde. Ook ik zoek nu een plaats om te waken.  De stemmen in het riet zijn tot zwijgen gebracht,  de doden rusten in de akker. Ze beginnen anders te spreken  in een hoek van de tuin, bij de vochtige muur,  een kopje met een barst vergeten op de keukenplank.
Gehouden tot schriftuur,   verbannen als het ware   naar ver het eiland taal,   ik schrijf van uur tot uur   inslag en wedervaren,   waarneming die ik maal   tot denkbeeld en gedicht,   mij dwingend te verklaren   bij wijze van verhaal   aandrift en overzicht.  Schrijven is openbaren                                                                                                                                     trilling en evenwicht. 
Kauwen pikken de letters uit een krantenpagina, een flessenhals glanst onder de bank, het omhooggestoken wiel van een fiets naast het pad als de hand om hulp, een schoen zonder veter, het molenrad dat zijn schaduw werp op de kant.  Nachtkoele poel, luchtbellen borrelen, vochtig gras, een tribune zwammen tegen een boomstronk, nee de romp van een bemoste jongen, alles ruikt naar levensdwang.
wakker zijn, boven de stad klokken een regenbui en een kom met melk niet de fluistering van wind hoor je maar het langdurige zuchten van wat onderhuids vuur vasthield, oppookte
is het toen langzaam gaan vallen, het doek of leerde het schrift dat het altijd al viel  niet tussen ons en het dierbare land van wilgen, rivieren, rennende hazen  maar in de leegten van de letters zelf het stuifsel dat het universum is  dat ons dichtte, bij het scheiden dwong alleen te zeggen wat nog zichtbaar is:  de straathoek die ons om zal slaan, afval allerwege, de mensen doen het huis op slot
En vannacht, in de stenen stilte van mijn kamer, het huis op het eiland, onder het web van sterren, de palmen roerloos, kwamen die andere stemmen, Auden en Frost en Elisabeth Bishop, Pound en Cummings en Sylvia Plath, woorden op mijn schouders, in mijn haren, tegen de ramen, dichters, gedichten, droombeeld, verhaal, getijden van toen, ooit, nu, naast me, achter me, op de maat van de mot tegen het licht, zinnen, ooit hardop gesproken in een andere ruimte, nu bij mij binnengelopen als de omarming van vrienden, de monden van al deze doden in het middelste nachtuur, de adem waarvan ik leef, en jij. 
Als je dood bent op een dag blijven de lampen rustig in hun fittingen en ook de wc kan je gewoon doortrekken. Wel voorzichtig want het vlottertje werkte al niet goed. Alles doet het nog: bijvoorbeeld de overdrijvende wolkenvelden en de matige tot krachtige tijdelijk harde tot zeer harde wind uit uiteenlopende richtingen.  -----------------------------------------
De luipaard aan de hersenstam  luistert naar de radiowind,  wetend, niet wetend.  Hij heft de poot,  trekt de tong langs zijn plekken, geeuwt.  Ver weg is een aanrijding.  Een windvlaag trekt door de bomen.  De luipaard geeuwt, rekt zich.  De apen lachen angstig.  Het ondier vertakt zich.
Lang voor ’t verdorrende seizoen beginnen moet, speuren haar scherpe ogen naar de onderhuid. De bloemen van haar bloed schreeuwen haar kleuren uit. Ze gaat uitdagender dan ooit van hoofd tot voet.  Er is een leven dat zij in den spiegel voedt. Haar ogen drinken het tot zij ze topzwaar sluit: dronk zó een ander haar nu tot den bodem uit, of doofde hij voorgoed de bloemen van haar bloed…  Zo wondbaar is de snelle ademende flank, alsof een hert in haar de pijlen wederstreeft. Zij is te moe om nog een deur te sluiten, leeft als bloedend hert tussen haar eigen bloemen. Rank na rank wordt herfstig, maar de jager prijst de praal der bloemen en hij draagt ze weg als op een schaal.
Op een dag        likken de straten      hun gezichten schoon, ze verjagen de schimmen       uit het verleden.             Op zo’n dag         wordt de morgen       geschreven, leg ik mijn kleinste nerven bloot.             Op die dag        kus ik je zacht op wakker geworden lippen    en doe mijn schaamrok af
In een la van de keukenkast lagen de sigaretten van mijn vader een boekje over eerste hulp bij ongelukken (een man is uit voorzorg op een plank gaan staan en trekt met een wandelstok de elektrische draad van het lichaam van de geëlektrocuteerde ander) een alarmpistool – veel dat mij is ontschoten en een mondharmonica van het merk  Hohner – The Echo Harp.  Op het doosje een berglandschap een houten huis rook uit de schoorsteen en op de voorgrond een man die een pad bewandelt  naar ons toe.  Mijn broer bespeelde The Echo Harp La Paloma of schoot met het pistool wanneer hij niet tekende, schaakte, las of al het andere waar hij goed in was.  Nooit kwam ik tot muziek op zijn Hohner nooit tot iets anders dan een sireneachtig in en uit van adem  wel proef ik het hout ruik daarvan de wat zoete geur wanneer het vochtig wordt van mijn speeksel voel hoe mijn mond dorstig wordt en droog.  Het is geen muziek waarmee mijn broer nu uit het gebergte van zijn dood nader treedt  het is een ademen een ademen alleen in in in   en een janken zoals vroeger nooit door hem
Dit opnieuw te spellen uit te spreken, dit uit krampachtigheid vandaan naar vingers grijpen, taal- springen, klankstoten, letterlallen, dit likkende  liplezende, hortende  dit allereerste onverstaanbaar hulpeloze, dit stameldichtende dat opgekropt stampt in het gedicht: een hunkering naar de zeggingskracht van goesting in gezoogde taal
Gelukkig wakker geworden, meteen al in tongen gezongen van raadselwater, veer  gehikt en zo meer.  Vanuit haar serre kijk ik de hemel  recht in haar vrijheid. Tussen de bomen schittert de zee.  Ik blijf maar vissen: blikschade, zwik,  spaat, maskerade, tsja, om regels te vangen  moet men een woordje uitwerpen.  Hé, zwaan kleef maar aan, roept mijn duifje,  daar bromt de taalstrot, hier resoneert hij.  Zij hangt haar kousen te drogen. Ik lig op haar bed en steek een sigaar op.
Eikenheuvels tussen grove den waar je als kind de nachtegaal kwam horen bevend in verboden schemering hoewel ook jongens aardig konden fluiten  nog schrijven talingen en eenden op het water lagen aa’s en ee’s onrust onder de oksels een hals vol richting  ook wij bewegen uren stap na stap
Mijn vader bracht mij weg en kwam een half uur na het afscheid weer terug want ik vergat mijn zakdoek.  Ik was zo blij met zijn komst en met de zoen die ik onverwachts van hem kreeg en ik weet nog dat ik bloosde daar in die voorste bank.  Altijd zou ik die kus van Vader onthouden en mijn kinderen vertelde ik ervan.  Ook vertelde ik hun van de juffrouw en van de vriendelijke klank in haar stem.  Een jaar lang was er nabijheid en was ik omringd van goedheid, een wal om mij heen.
Hij is bewusteloos. Vrouw Niets ontwaakt. Het niets versmelt zich met de sprookjesprins En wordt ook door begeerte aangeraakt. Nu, niet verliefd, maar toch wel enigszins.  Het niets komt uit de slaap en de begeerte Uit niets. Verschrikkelijk zijn deze drie. De zon is dof, de wereld omgekeerd, Er zit een haarscheur in de harmonie.  De jeugd wordt nagezeten door demonen, De ouderdom wiegt zich in zoet gezang, De builenpest bezoekt de godenzonen En liefde staat gelijk aan levenslang.
Ach jij, jij kunt midden op een warme dag een bad nemen.  Je bent vroeg opgestaan om op tijd te komen en je bent alweer terug.  Je hebt geluisterd, soms met je ogen dicht, maar niet in slaap.  In alle kleren die je aanhad was het zo warm en je wilde zo weinig mogelijk bewegen.  En straks, als het avond is drink je thee met wie je dat afgesproken hebt, half in de tuin, half ergens anders.
In die tijd trokken amateurs met zwarte kastjes er op uit om in een poortdoorgang het tegenlicht te vangen  dat door de lindeblaadjes scheen. Of ze betraden gretig het park op de dag van de eerste sneeuw. Vanaf meegenomen keukentrapjes  legden zij vast hoe ijzel of rijp van takjes toverstokjes maakte. Ook ik verbalisant betrapte  dat voortvluchtig licht en sloot het op in een sonnet waaruit het ijlings is ontsnapt.
Iemand zei geschiedenis zoekt naar evenwicht. De tellingen hebben ons overtuigd: mensen en mogendheden in ongelijke mate. Nu lopen de cijfers langs de wegen van Europa vol speeksel, vol tranen, vol dringende verwachtingen. En waar zou jij op hopen als je verhaal, je land, je stad, je monument, je berg, je dorp, je eer, je school, je huis, je deken, je matras, je nachtrust dagelijks aan stukken werd gerukt?
seinloos in dromen zijn.  glastong, blauwe reptielen.  donkere adembel  in slik en lisbloem spat.  spiegel in enzymen,
De wereld is een fluit met zoveel duizend monden. En elkeen blaast zijn lied. En ’t maakt een droef geluid waarin ik niets van eigen klank heb weergevonden. En gij? misschien hebt ge ook getikt aan meenge ruit en werd ge als ik weer feestelijk wandelen gezonden.  Nochtans: ik heb gedroomd, gehoopt; en ik droeg boete. ‘k zag de Alpen, Vlaanderen en Straatsburg aan de Rijn. Ik heb bemind. Ik sloeg de trommel in vele stoeten. Ik pluisde in boeken die vol oude wijsheid zijn. Ik heb gezocht, zo ’t kan, met handen en met voeten.  En ’t slot? ik hield daaruit als onontvreemdbaar deel de troost van ’t eigen lied, wanneer ik stil gezeten, des avonds, op de hoge berm een wijsje speel, niet voor ’t heelal en de eeuwigheid, maar slechts voor ’t heden. Dat maakt me een blijde dag te meer. En dat is veel.
Soms moet ik zo verlangen naar blauwgras, wimperparelgras, zoals ons tuintje vroeger was, honderd jaar, duizend jaar, liesgras, trilgras, liefdegras, duizend jaar geleden, maar kweldergras, knolbeemdgras, kijk daar eens even, daar scherpgras, hardgras, tandjesgras, een lege kleine zoogdiervacht, kamgras, baardgras, borstelgras,  zo onaantastbaar zacht, en het schedeltje zo onbewoond kruipertje kromstaart, herderstas,  dat nog zo'n brede grijns vertoont, raaigras raaigras
dat is dan somberte. melancholie zonder muziek. je doet het op als je de straat oversteekt. in je hoofd slaat plots het weer om en dingen schieten in perspectief. dat wil zeggen, liggen tamelijk roerloos in de baai van onze tijd.  plezierbootjes  maar dan zonder plezier.
Wanneer ben je maar beter dood?  Hoe groot is de kans op panisch kalm een rolstoel door de straten sturen, kwijlend op een trommel slaan, op kreupel, gek, of half zo oud.  Hoeveel vingers steek ik op?  Je maakt een kind om te vergaan. Ik was er zelfs soms liever niet geweest. Maar dan, wie weet wie later naar de sterren springt, de redeloze aarde redt. Wie de nieuwe Breivik baart.  Vingers, zei ik. Vingers graag.
Spijker op je voordeur het bleke houten masker tegen het kwaad. De giftige blikken staren dood en verderf tegemoet. Al wat het op je voorzien heeft draait zich om en druipt af de holle ogen dwingen. Slaap in en geloof dat ze  elk onheil buiten sluiten.  Dan is het zover en kom je je eigen huis niet meer binnen.
Als kind kon ik ’s nachts het raam uit vliegen ik spreidde mijn armen en dreef door de nacht als een meeuw op de wind, het was niet moeilijk en niet zwaar ik spreidde simpelweg mijn armen en zweven maar.  Freud zegt hierover: een gesublimeerd verlangen naar macht ach, wist ik veel, ik was een kind, ik was veertien jaar.  Nu hoor ik vaak een bel gaan in mijn hoofd soms de zoemer van de buitendeur, soms het schorre belletje van boven sinds ik geen wekker meer bezit rinkel ik mezelf wakker in de nacht of zegt iemand keihard hallo in mijn oor het klinkt zeer levensecht maar nooit staat er iemand naast mijn bed.  Ik ben het zelf die de bel produceert die de wekker wekt zichzelf telefoneert ik ben het zelf die hallo zegt  vliegen doe ik allang niet meer.
Je maakt het mensen toch niet naar de zin, en streeft dat ook niet langer na. Niet langer is wat je schrijft gericht op een ontvanger. Je bent je eigen einde en begin,  en leeft en sterft alleen. Geen dubbelganger neemt straks je plaats wanneer je doodgaat in; geen keer op keer verloren hartsvriendin ging van iets anders dan gedichten zwanger.  Veel lijkt mislukt te zijn, maar toch, jij bent degeen die eens zelfs in het meest banale de waardigheid en zin heeft onderkend,  en alles in het eerste licht zag stralen. En heel je leven zoek je dat moment nog eenmaal zo volmaakt te achterhalen.
Ik ben een tango en vul mijn danszaal met eigen klanken en dans op eigen muziek door eigen lichaam door eigen heelal.
De man van vroeger heeft geen zin in poëzie: dat zwembad van ongehoorde kreten, die zandheuvel vol begraven stokjes.  Hij gelooft niet in de kracht van lyriek. Hij ziet dichters als sudderlapjes, zielloos garend in een braadpan.  Trage stakkers die je negeren mag. Een gedicht is een stopwatch die loopt, dan staat de stopwatch weer stil.  Hij wil feestelijk uitgedoste mensen maskers afrukken en in hun gezicht zeggen dat alles niet te harden is.  Een gedicht mag over de kosmos gaan, maar, zou hij zeggen, niet te vaak. Je moet er zelf ook in voorkomen.
Hij had beloofd te komen spoken en hij kwam doorzichtig als verwacht en zonder buik.  Hij liep niet in de weg, geen kijk toch uit geen zou je dat wel doen, hij zag haar aan  en dekte haar gedachten langzaam toe toen ze in bed lag, lispelde nog: leef  het is gedoe, maar geef jezelf je jaren van nergens moe van worden word je moe.
dit is een offer aan de god gijs  die zich verstopte in de centrale verwarming in de keuken  rondslingert over de kranen bij het bad  wij zijn overtuigd van unalienable rights  van goden zich her en der door dreven te bewegen  zich te nestelen in de kasten  of zich te vermenigvuldigen in de engte achter de haard  en daarom  brengen wij eerbiedig lof aan de god gijs  die zijn buik met amandelkoekjespudding heeft  gevuld  en daarom brengen wij dan ook  het hoofd gebogen naar hollywood of hilversum aan de naam  van grootvorst govert  eerbiedig een langdurig geurig wierookoffer  en prevelen devoot gebeden tot  die in slagerijen en kiosken  arrogant zich voortbewegend leeft  grijnzend vliedt en waait langs lange lanen van sensatie  zijn bolle buik gepropt met goudgeld en papieren  en lachend langs de houten ledikanten zweeft  laten wij nu daarom huiverend  lof bewijzen lies het gulden godenkind  dat zich met haar honingblonde haren  een plaats verworven in de fraai gebonden bladen  van dag en wekebladen heeft de gulle godin die woont  in de warme plekken van ons beschaving minnend hart wij loven hen en prijzen en  wij geven ons gewonnen aan de juistheid van het feit  dat goden als lauwe kwallen  het recht hebben te rusten op het strand  het onmiskenbaar recht bezitten  bezit te nemen van het leven  en nemen onze deuke hoeden af en buigen links  en rechts vanzelf
Hoe zij verstilt tot glanzend water tussen randen groen na de reis onder bomen.  Dood als persoonlijke vijand, vrouw als rivaal. Wat gaat hem de lente aan bij het lied van de aarde?  Hij gaat neer in de ring
Mijn geest leeft met de handen boven water die zoeken omderwille van het licht dat aan zijn hoofd onthouden wordt. Soms duikt hij even op, kijkt naar zijn handen en glimlacht om die bezigheid; dan zuigt de klei over zijn kruintje dicht.
Hij had geen talent voor tragiek, verdonkeremaande rampspoed bij het leven, meanderde door een landschap tot aan een toevallige stad waar hij plotseling zag: hier kom ik vandaan.  Af en toe viel hem in dat hij misschien wel bestond. Ook zag hij een vrouw van wie het bestaan met geen pen  te ontkennen.  Ze paarden en hadden geluk. Toen hij later tot zijn verbazing het leven moest laten liet hij één boodschap na: als jullie mij gaan verstrooien ga dan met je rug naar de wind toe staan.
Het was weer eens zover: Herbie Hancock moest de wereld redden. Maar eerst was het tijd voor zijn ochtendgymnastiek. Toen hij daarmee klaar was deed hij het  en daarna vroeg hij zich af: heb ik nu tien diepe kniebuigingen gemaakt? of heb ik er, omdat ik in gedachten onwillekeurig bezig was met datgene                 	wat ik na mijn ochtendgymnastiek moest doen, misschien een paar overgeslagen? Hij besloot voor alle zekerheid nog een paar diepe kniebuigingen te maken.
Zij is voor alles in, zij zegt op alles ja, er is geen bloem die zij niet met haar tong bejegent.  En ook de lucht, er is geen plekje leegte dat zij overslaat
Sommige ouderen laten zich vangen door het verlieven. Anderen ontkomen en omarmen verlies. Zij worden liever en koppelen zich  aanminnig los. Zien hoe een kus als een hommel doelgericht  een zweeftour over hagen maakt  tot tegen hun raam. Bots maar terug, aanhalige, zoek verderop een wang.
Hij is niet gelukkig nu langzaam na jaren voorbereiding zijn handen de bedolven stad bevrijden.  Kranten en vakbladen zullen over zijn vondsten juichen - maar hij is niet gelukkig.  Oude vormen van wanhoop, de resten van het leven dat hij aarzelend blootlegt, vullen zijn hart.
Yvonne komt met twee gespannen borsten  tentamen doen. Ik ben met haar alleen  en decreteer de vragen, ik de vorst en  zij de slavin, zoals ik dacht. Maar neen,  ze heeft behalve haar halflege brains  haar goedgevulde beauty meegenomen.  Ze heeft bedacht er rond voor uit te komen,  want ook een leraar heeft geen hart van steen.   Ik neem haar op en stel de eerste vraag,  de tweede vraag, de derde. Maar heer Gijsbrecht  en Vos Reynaerde komen half en vaag  tot leven en het abel spel gaat slecht.   Breero, die rokkenjager, kent ze beter.  Eerst loopt Jan Luyken goed, maar later traag.  Het wordt dàn min dàn plus, ik kon het weten:  haar past geen stijve renaissancekraag.   Ik kijk weer op en zie: ze heeft haar torens  nu halverwege in de strijd gegooid.  Eén tafel tussen ons, zij leunt naar voren,  slim vosje, onschuldig azend op haar prooi.   Ik vraag als leraar verder, zoek haar ogen,  maar ik verdwaal als man en vind verward  twee blanke glooiingen, twee zachte bogen,  die pijltjes schieten in mijn vlezen hart.  Ik voel de ogen van die kleine donder.  Ze heeft mijn afdwaling geregistreerd  en glimlacht, hopend op het cijferwonder,  niet wetend dat ze mij daardoor bekeert.   Ik laat mij niet verleiden door Yvonne! 
Onder mijn biezen stoel praten ze de vriendinnen uit het verleden. Ik zit rechtop, mijn rug gesteund mijn arm op een leuning bij de schoorsteen, waarop de klok en spiegel: ik kijk voor me uit in mijn rechterhand een kelkje.  Het is drie minuten over tien. het glaasje is al leeg de gaskachel brandt zachtjes. De stemmen suizen onder mijn stoel.
Ik zie het brood en lach maar stil en snuif héél langzaam aan de goede geur. Ik ruik het hart en de gebakken schil ieder voor zich en in zij eigen kleur. Ik keer het om en voel naar zijn gewicht en tast 't relief af met een tere hand. heeft ieder brood niet een eigen gezicht,
Thuis leeft het. Kalme slakken signeren elke avond de mat. De vriendelijke pissebed drentelt over het tapijt. In de gootsteen bloeit een klein groen plantje.  Leven gaat zijn gang. Op de witte muur slingert een rode duizendpoot. In elke hoek een spin. Langs de plint flitst 's nachts een muis. Er woont hier ook een mens - die af en toe wat plet.
Met sommige krijg je geen hechte band. Wie immers woont er graag in Duistervoorde of Helmond, Baalhoek, Vreeswijk, Dodewaard?  Zelfs Goor en Rectum zijn bestaande oorden, ze klinken net als Ransdorp erg ontaard. Ook Vuilpan, Moordrecht, Diefdijk, Dorregeest  zijn toch geen plaatsnamen voor huis en haard, laat staan voor een ontspannen megafeest! Geef mij maar Blijham, nee Nieuw-Lekkerland  of Biervliet. Maar het liefst nog Hoogeloon. Wat is het jammer dat ik daar niet woon!  ----------------------------------------
We maken ons om veel dingen druk, die nodig zijn voor ons vermeend geluk, we stomm'len haastig door de wereld, 't leven, en trappen, wat begon te bloeien, stuk.
onderweg naar een huwelijk van vrienden op een zwitserse berg  verblijven mijn vrouw en ik in een kamer met spiegels naast het bed  we slenteren door de stad en bewonderen in de avondzon  de snel stromende rijn waarop gespierde zwemmers  zich laten meedrijven  in waterdichte oranje zakjes  duwen ze hun kleren voor zich uit  terug in het pension pak ik als zij gaat slapen een fles rode wijn  en schuif aan tafel  the collected poems van raymond carver valt open op de pagina  met het gedicht ‘in switzerland’ dat eindigt met:  we’re having a goed time here. but hope all will be revealed soon  en ik zou me in dit gedicht willen richten tot die bijna gelukkig getrouwde man op de zwitserse berg  voor wie alles hopelijk spoedig helder wordt  maar welke bijna gelukkig getrouwde man leest er nu poëzie?  niettemin is dit gedicht uitstekend geschikt voor dat soort mannen mannen die zich soms een beetje druk maken  over de toestanden in de wereld  die net iets te veel opscheppen bij het ontbijtbuffet en hoewel niet moddervet met een opgeblazen gevoel rondbanjeren door buitenlandse steden  mannen die liever niet in de spiegel kijken  als ze met hun gelukkig getrouwde vrouw in het royaal naar hen uitgestoken ochtendlicht  vertrouwd en helder  de gelukkige liefde bedrijven
In de warme oktoberzon in een stadspark gezeten met schrik beseffen hoeveel najaren voordien je al wist dat, in tegenstelling tot jij nu, geen wesp die  zwermt het zwermen der wespen van de herfst  tevoren mist, geen kruisspin zich kruisspinnen herinnert, daar zij er niet waren in hun eertijds dat je kent. Van den beginne maak ik deel uit van het einde der dagen, wat intussen niet went  hoewel ik er de afgrond zelve toe ben. Stiller spelen kinderen in hun vragen waarvan de klanken verder dragen. Dat ik mensen in het gras zie liggen
Al dat zinnentuig, en dan nog geen sjoege van wat brandt in de pit waar zich verduren moet het schroeiend neteligs en de zweepslag  van angst alsof ooit iets stilvallen zou; terwijl op dode stronken mos gedijt, in tierende varens uitbreekt begraven gebeente!  Kunnen dan niet, als ontzind en huidloos doordringend verliefde grondstof, tot één zacht vuurtje nu vervloeien mijn de weg kwijt-  rakende voortstrompeling en jouw als sneeuw voor de zon ronddwarrelende afwezigheid?
Ik vraag het de man die naast zijn Groningse stadsbus bij de remise recreëert, vraag het in Dorkwerd de gele vrouw die de bermen fatsoeneert, vraag het de bode in Sauwerd die met zijn post passeert, herhaal het in Adorp voor de werker die de weg herstructureert, maar een weet waar jij existeert. Wel de buitenstaander op het Pieterpad die jou exact traceert.  Nabij het Reitdiep duikt je krans van essen op. Wat houd jij de door schelpen ingelijste pakweg honderd doden hoog! Dat jij bewaard mag blijven, stille hoop voor wie rust zoekt. Bij een graf vind ik een strofe die ik hier met jou verbind:  Wie legt me uit hoe alles werkt hoe groot het gat is tussen nu en nooit en hoe het komt dat ik nu merk
In de eerste nacht nadat ik had gehoord dat hij ziek was schrok ik wakker.  Het waaide buiten. Het waait, zei jij, die nog geen oog dicht had gedaan, en je glimlachte.  Ik begreep het pas later.  Wat er ook is, het zal de natuur een zorg zijn.  Het waait, het waaide – buiten klonk de troost van de onverschilligheid.
In de gezegende dagen  Van jubelen en van bloeien  Wanneer de hartstochten schroeien  En hun dorst naar de lippen slaat,  Wordt soms ons geluk door vlagen  Van sombre weedom verdorven:  Dat zijn liefden, lang gestorven,  Die beschuldigen van verraad.  De drift vervliegt als een rukwind,  Het genot blijft nauwelijks heugen,  Wat wellust heet, is een leugen,  De schoonheid een ijdel mom;  De mens, die nergens geluk vindt,
En hij bestond. We pakten hem op, zwierden hem in het rond en nog eens en hij kraaide want hij was in lievelingshanden en toen was het  hup de wereld in met je hart dat men afpakken kan, kan breken in een hoek smijten: niks waard zo’n  hart geen porselein of goud, meer een roestig soort klei en je hebt er zoveel van, ook het jouwe gaat straks op de schroothoop. Maar hij  wilde niet weg, hij wilde groeien en blijven waar het goed was en goed wilde hij worden met vileine streken. Schulp  is een woord als schuld, de kom waarin elk rondkruipt, telkens opnieuw het lichaam verkent: ben ik dat, een soort groot  gebaar waarmee ik soms iemand in het gezicht sla?
Doortrokken van het hart hou ik van wat ik niet van je ken, de afstanden in jou die ik nooit zal afleggen,  het mysterie dat mijn overtuiging niet kan duiden, de eenvoud waarvan de stilte genoeg is om hem te zeggen, het licht in jou dat ik kan aanraken maar niet zien. Jouw hart stroomt in de rivier van mijn minuten en mijn hart leert zinken in de plas van zijn dagen.   Zoek 
Strenge stemmen verlaten de aarde, bezingen de razernij der dingen en het geween van bloeiende bloemen: de oogst van een roekeloos tijdperk.  Was het een offer op verlaten altaren? Het bleek een halsstarrig ademen.
Ik ben een tango en vul mijn danszaal met eigen klanken en dans op eigen muziek door eigen lichaam door eigen heelal.
Was ik een zeedier geweest met meer dan zeven tentakels, ik had zonder bedenken het stof van ze afgewaaierd zodat ze  konden ademen. Maar ik moest het redden met enkel één hart wat hersens en deze twee handen.  Ik heb ze gekoesterd gevoederd gevoed met gedachten aan later, maar iets in ze wilde niet groeien, is lummelig misgegaan. Badwater te  warm of te koud, foute sokjes aan? Te weinig of juist te veel doodgeknuffeld, haartjes te kortgeknipt of te strak in vlechtjes gedaan?  Maar al wouen ze niet, ze moesten en zouen, ik heb ze gelukkig gescholden gedwongen terwijl ik wel wist
Hij kent de weg, hij veegt zijn voeten  niet, neemt zonder vragen als vanzelf  sprekend de beste stoel, zet zich breeduit.   Dan komen grijsverteld de verhalen  waarin altijd hijzelf de hoofdrol speelt,  vol avonturen uiteraard. Ja ja, knik ik.   Soms valt hij stil, dan worden wit  zijn knokkels op de leuning, hij hijgt,  zijn ogen zoeken hulp, maar waar, bij wie.   Ik adem opgelucht als hij weer gaat,  breng, lichtelijk verstoord, de kamer  weer op orde, zoals het hoort.
zoals  het enige katje dat na 't verdrinken  van de andere twee leert leven  vol beste moed de emmers, de bezems en de tuinslang  met hand en tand te lijf te gaan  opgewonden sprongen en nijdige halen  met nog buigbare klauwtjes bieden het hoofd  aan de opwindend wereld: er op af  de achterbakse aanvallen van dweilen en  het klierend gekonkel van stoffer en blik  zal buigen voor mijn poot al gauw zo groot  dat ik aan mijn eigen staart zal kunnen komen  het knipperen van beweeglijke oogleden  het ongeplaatste bewegen van eigen pootjes en staart dat dat deed het: emmers zijn wit zij zwijgen  en onbewegend zijn alle vullers van de schuur  al spoedig kent men zijn moeder en herkent men  het bewegen als 't hoofd draait en de ogen verschuiven  katten zijn statig en plichtsgetrouw plechtig zij kennen weinig inspanning een enkele keer  vangen zij prooi en zij paren met mate  het liefst liggen zij op de schutting in 't zonnetje  waarbij zij hun staart behendig om de poten vouwen
Zijn ogen waren onnatuurlijk groot,  De bleke handen te roerloos voor daden -  Zoals een bloem uitbloeit met open bladen,  Droomde zijn leven open naar de dood.  Zijn zwakheid glimlachte als een kind glimlacht,  Wanneer zijn tuin bevroren is van winter -  Hij stond voor 't raam en, glimlachend naar ginder,  Zong hij zijn zachte liefde door de nacht.  Er hingen - wonderlijk - over het paars Behangsel schaduwen van vreemde dingen -  Hij kon zijn angst niet dempen door te zingen,  Het leven droeg iets stils, dood-stils en zwaars.  Hij zat voor 't instrument en speelde een wijs
Aan de ene kant is er nog een kant. Aan de andere kant is er geen kant meer. Ik kan niet heen en weer, al zou tijd mij dat wel toestaan. De schepping wil het niet.  De dood is de langste hoogte, voor- en zijkant van het hout. Driedimensionaal niets waarin ik liggen zal. Ik schrijf toch weer een vers over wat er komen gaat. Komt dit door het weer vandaag?  Er valt rode regen* op de wereld. Het regent leven. Misschien zonder DNA. Onwereldlijke maat die niet naar niets toegaat als ik, maar komt vanuit het universum, slingert door Het Al. Rode regen valt uit rode ogen die wenen om de staat van zijn van lijf en stof.  En niets is een oud verhaal dat met lege handen rooddoorweekt door de regen nooit meer thuiskomt.  Dit niets spoelt ook de rode regen niet naar huis en niet meer weg. Zie: ik ben het, ik ben het maar.
In het begin niets dan witte hitte jij en ik. Steeds weer moest de liefde minstens een Chinees vuurwerk van de zinnen zijn, een alternatief uitspansel bijeenbemind -  o, die hoogmoedblaf van jonggelieven.  Inmiddels is de streng van jou naar mij door louter compromis aaneengeregen en met de geur van hoger honing viel het ook wel mee - of tegen, het is maar hoe je het onderschrijft. Wat rest ons nog? We pakken 's ochtends onze carrièretassen in en voeden de routine van het kleine weten: huissleutels, de boodschappen, de pinpas delen, vier cijfers om ons geheugen te bespelen. Hoe we ooit de code kraakten zijn we al lang vergeten.
Vanmiddag zag ik het Lam Gods.  Dat was niet mijn idee, maar dat van regen,  met bakken, en pal daarna weer volop zon.  Als toerist was ik de enige die in de kerker bleef.  Ik keek naar het paneel der musicerende engelen,  maar zag veel meer, evenveel jou tenminste.  Daarna, in een flits van eeuwen,  zag ik ook mezelf, in mijn geheel: van hout, in Gent,  druipend, een stuk ontstolen en nu ook dit. Ik keek naar wat je zong en hoorde het geneuzel  van een oude vrouw die naast me zat te bidden.  Bij een pilaar waaraan geen beeld meer hing  (alleen dat bleke van een weggenomen lijst)  verbrandde ze een kaars waarvan ze het verlengde was,  het verlangde, zeer van paraffine. Ze brandde nauwelijks  en toch helemaal. Ik kan niet doven, zei ze. Ik mag niet.  De evenaar rond mijn ziel viel als een touw uiteen  en wat mij draaiende hield moest sleuren.  Met stijl probeerde ik de kathedraal te verlaten.  Geen stap was overbodig, alleen maar tevergeefs.  Ik loop zo vaak verloren dat ik het nauwkeurig kan.
Er is niets voor te stellen mooier dan een vrouw die in het strijkend avondlicht een tuin inloopt, het waait, het blad van de kastanje gaat tekeer, ze zoekt naar bloemen, snoeiend, alles als weleer. Daar bukt ze, rustig buiten elke tijd, verbonden met haar wereld, ook de mijne. Ik zie het aan in dit moment en wens
Als ik veel meer wist van ruimte en tijd bleek de werkelijkheid een beschilderde mist en zou die optrekken dan zou ik beslist een heel andere ontdekken en als die zou verdunnen dan scheen mijn oude er weer doorheen en wist ik meer dan alleen iets van de hunne maar van ruimte en tijd en werkelijkheid.
Een gedicht als een ding  een glazen draaideur en de chinese ober die steeds terugkeert met andere schotels  een parkwachter die zijn nagels bijvijlt tussen siberische kinderen uit maine  een venus van de voortijd samen met een spin op de snelweg  een glas moedermelk, een geel gesteven smoking  een bij, een pennenmes beide stekend, een vliegtuig dat oplost in dorpsregen  een gedicht als een ding.
Zonder begeerte, zonder hoop  op beloning, ook niet uit angst voor straf,  de roekeloze, de meedogenloze schoonheid  te fixeren waarin leegte zich meedeelt,  zich uitspreekt in het bestaande.  Laat de god die zich in mij verborgen houdt
Wolkenformaties stomen op over De Fantastische  Oceaan de wind Zit erachter Hij is tegen saaiheid Wolken kennen geen afgunst En zijn niet verwaand. Ze bewegen en als zij een ziel hadden Zouden zij geroerd zijn En zo gaan zij voort Vinden altijd ruimte Zelfs als ze in botsing komen Met wat ze zelf verzinnen
Weet ik veel hoe poëzie eruit moet zien.  Niet dat statische, dat uniforme.  Daar hou ik niet zo van.  Dezelfde toon herhaald tot in den treure, en dat dan  'vormvastheid' noemen, of 'een  eigen stem' dat soort gelul. Nee, daar hou ik niet zo van.  Geef mij dan maar het favoriete snoepgoed uit mijn jeugd.  De toverbal. Je zuigt en zuigt maar, telkens komen er andere  kleuren te voorschijn en voor  je 't weet, heb je helemaal niets meer.  Dát is het, vind ik. Zoiets. Ongeveer. 
Laten we de oude  brieven verbranden, al die mooi verregende zongebleekte woorden en regels in vlammen zien opgaan maar schaamteloos  hun inhoud behouden. We hebben geluk gehad, o wat hebben we -                 Laten we  straks andere steden verkennen, door nieuwe straten met muzikanten en slapers op banken slenteren, wennen aan weggaan.                 Laten we  daar eten drinken en geven  de zanger genoeg om dronken te worden de bedelaar wat hem toekomt.
Ze buffelen bedachtzaam in het rond. Hun wollen truitjes zijn te heet gewassen zodat ze maar tot aan hun middel passen. Daarachter volgt een strakke blote kont.  De staart gerafeld touw, een kruitvatlont. Geen goeiig loeien, maar een dreigend bassen hoor je; het scheuren van de taaie grassen en als ze verder lopen, beeft de grond.  De stieren zijn het mooist, met saterkop en blauwe tong, waarmee ze bronstig kwijlen terwijl ze ruiken aan een bizonmeid.  Een kalf kijkt vragend naar zijn moeder op - met hertenogen, oren groot als zeilen - of die zijn truitje al heeft afgebreid.
Ik vroeg mijn vader om mijn bed op een andere plek in de slaapkamer te zetten. Zodat ik de ochtend na het verplaatsen, nog niet aan de verplaatsing gewend, het even niet zou snappen, even in de war zou zijn, omdat er geen muur rechts naast me was, omdat het licht ergens anders vandaan kwam.
Er komt een nacht dat je liefhebt  niet wat mooi - wat lelijk is.  Niet wat stijgt - maar vallen moet.  Niet waar je helpen kan -  waar je hulpeloos bent.  Het is een tedere nacht de nacht dat je liefhebt  wat liefde niet redden kan.   Vertaald naar een gedicht van Hilde Domin 
Het moet duidelijk zijn hoe weinig het baat om over te stromen   van nijd. Voor de vorige trein ben je altijd te laat en voor die nog komen   op tijd.
Terwijl het regent tussen u en mij is elke afstand bezig te vermind'ren. Ieder figuur aanschouwt zijn overzij zonder zich door de stof te laten hind'ren. En vage sluiers nemen omtrek aan. Een omgekeerde orde is op handen. Ik zie uw ogen in de regen branden. Om mijn gelaat liggen uw natte handen. Ga niet meer heen. Of laat mij medegaan. 
Uit hierdie Valkenburg het ek ontvlug  en dink my nou in Gordonsbaai terug:   Ek speel met paddavisse in 'n stroom  en kerf swastikas in 'n rooikransboom   Ek is die hond wat op die strande draf  en dom-allenig teen die aandwind blaf   Ek is die seevoël wat verhongerd daal  en dooie nagte opdis as 'n maal   Die god wat jou geskep het uit die wind  sodat my smart in jou volmaaktheid vind:   My lyk lê uitgespoel in wier en gras  op al die plekke waar ons eenmaal was.  ------------------------------------------ uit: 'Ik herhaal je',  Vertaling Gerrit Komrij. 
Dit is de herfst, dit zijn de mooiste maanden,  maar ze ontgaan ons zoals ieder jaar,  want wij zijn blinden in een wereld waar  het blijvende niet geldt, alleen het gaande.   Wij tastten in het duister naar elkaar,  een oogwenk dat wij ons onsterflijk waanden,  en zijn niet dan elkanders nabestaanden;  het bed is ons niet nader dan de baar.   Geen troost valt aan het najaar te ontlenen,  de bladeren verworden in de goot  en de gelieven zijn voorgoed verdwenen.   Wie weet is ons vergund pas metterdood,  door vreemde hemellichamen beschenen,  iets vast te houden wat ons niet verstoot. 
Twee halve gezichten heb ik. Twee halve gezichten.  Doe wat je Vader zegt, zegt de sleutelhanger, en je zult veilig zijn.  En het lege slakkenhuis? Het schimmelende brood? Het doosje condooms?  Het muizengif? Het jankende feestmasker aan de muur? De blakende sinaasappel op het dressoir? Het kammetje van het merk Unbreakable? Haar handschoenen die zij  inderhaast is vergeten?  Twee halve gezichten.  En de achterdocht in mijn pretoogjes? Sterk als de impuls verantwoordelijkheid te weigeren!  De sleutelhanger zegt: Doe wat je Vader zegt en je zult veilig zijn.  Maar het slakkenhuis zegt de god van de vreugde na (en de vrijheid): Vergeet het verschil en je zult identiteit vinden.
Hoor eens ik haat je,  ik schreef dat je lief was en licht -  en nog wat onzin over je gezicht  maar nu haat ik je, god wat haat ik je.   Die neus, dat hoofd, die paardenbek,  die ogen en die gierennek  dat kraagje en dat bloemkooloor  met al je slierten haar er voor.   Hoor eens ik wou graag zijn  jou, maar het kon niet zijn,  het licht is uit, ik zie je alsnog  zoals je werkelijk bent.   O ja, ik haat je,  ik haat je zo vreselijk,  ik wou het helemaal niet zeggen -  maar ik moest het even kwijt.
Wat ze ook willen, die dolle honden in mijn kop hebben altijd honger,   altijd dorst. Niet over praten. Het daglicht weet ze te verjagen,   voor even – maar zodra ik ga liggen begint het gedonder,   ze krabben me steeds uit mijn slaap, piepend om teven   of vlees, willen naar buiten gelaten.     Hoe noemt u dat? Bestaat er een woord voor de man die ik word   als ik me, buiten bereik, aan een straatkat vergrijp, kunt u   dat vatten met gekte of moord, lijnt mij dat aan? Ze luisteren niet.   Ze draaien, ze dreigen – ik ken ze bij naam, hun vlekken     en happende kaken – maar hier wil ik niet over praten, niet nu   het licht is. Niet bang zijn. Hier voel ik me veilig. Weet u    dat er een boek bestaat met dezelfde naam?     Voorop staat een man en zijn mond, zijn bek – je ziet   dat hij gromt, zijn tanden ontbloot en achter hem   de volle maan, precies zo schijnheilig.     Zoals hij, behaard als een hond – zo zou ik het doen als ik kon.   Op hem zou ik lijken. Dit dolle dat mij drijft dan   buitenkant, dit hongerige aan te wijzen. 
De mens wordt groter en het land wordt kleiner.  Het gaat naar de middag en de zon  is de hevigste man in de streek en tussen de bomen  waar twee roodgeruite jongedochters komen
Ze hadden hem weer nageschreeuwd,  Met stenen en met vuil gesmeten.  Zijn ogen in het wit gezicht  Waren twee doffe, weggezonken spleten.   Hij liep gedoken als een moede vogel  Langs de haven, waar de vissers stonden.  Daar schuw voorbij. Voor hem lag grauw en wijd  De zee en fluisterde als uit duizend monden.   Hij hief het hoofd en leek te luistren even.  Toen verdween zijn schaamle gestalte in de regen,  Moeizaam schuifelend, gebogen tegen  De wind.  
Zo kalm als op een vlot van helderheid en rust, gelegen op mijn rug dreef ik de ochtend in, het ochtendlicht, land, lucht en water waren één en zonder dat er van hun eigenheid maar iets verloren ging.
de wereld was onze adem een vlammende vogel onze vogel een eenzame ster de ster een kleine planeet een gouden schommel voor twee
op eigen wijze deelt het kustlicht de nacht in zolang het opvalt  bij opkomend tij werden tekens uitgewist indrukken bleven  de vuurtoren schetst arabesken op de muur maar is zo haastig
Het sonnet voor het nieuwe huis  Wanneer ik rondloop, op de cirkel, mij voor- stel dat het de navel van de wereld is, het geboortebewijs maar niet het gemis- te verlangen, begin zonder oorzaak, door-  gaan waar het begint, omdat alle woorden mij zeggen dat ik terug moet naar beslissen- de gebaren, niet de paring, maar er is ook een andere wetmatigheid, bijvoor-  beeld hoe het zich indraait, concentrisch over- neemt wat ik lijnrecht bedenk en zeg: 'Mijn Heer, de liefde, die is het.' Die mij beweegt, lacht  en strekt zich uit op bed. De waarheid is zacht voordat die zich spant en mij vult, elke keer is er die opening, ik geef mij over.
Prachtig zo'n vogel toch! Anser Erythropus Net komt hij onder die bremstruik vandaan  Vlug, geef me even mijn
Meneer De Vries lijkt rustig en tevreden Hij zit maar wat te suffen voor de buis Maar niemand hier weet iets van zijn verleden De wereld was een leven lang zijn thuis  Want ooit, ooit ging het allemaal veel vlotter Hij was een stoere vent, een snelle spicht Nou is z'n lijf een ouwe botter Die kreunend aan de kade ligt  Dit is voorgoed zijn nieuwe haven De schipper moet nog wennen aan 't idee Straks wordt het hopie schroot aan land begraven Hij was zo graag gezonken: vol op zee  Wat is er mooier dan in het harnas sterven In de armen van een warme vrouw Nu komt zo'n meisie steeds je dag bederven Met: "Meneer De Vries, hoe gaat het nou?"  Of: "Kijk Meneer De Vries, uw rooie pillen Meneer De Vries, we gaan naar bed" W e gaan naar bed - dat zou die willen! (En daarvoor zijn die rooie pillen) Er wordt bijzonder goed op je gelet  Toch lijkt Meneer De Vries een hele brave
De goochelaar zegt: neem één dag in je gedachten, het geeft net welke  en ik neem één dag in mijn gedachten, een willekeurige dag, geen wereldschokkende dag, en ook geen zwaarwichtige of lichtzinnige dag, zomaar een dag  ik knijp mijn ogen dicht en herinner me die dag, de zon schijnt, ik bel aan  en de goochelaar noemt die dag,  beschrijft hem, elke minuut er van.
Als een duif opvliegt neemt geen geluid haar plaats  nog in;  Eensklaps  en wit laat zij slechts verte in mij na.
Als 's morgens het licht door de gordijnen dringt smelten je laatste dromen.  Er klinken geluiden uit de achtertuinen een buurman stapelt stenen een rammelende kettingkast.  Het is vandaag de eerste dag om met iets te beginnen waar niemand aan begon.
Soms, fietsend langs donkere grachten, duikt je blik ongevraagd een woonkamer binnen, stuit op een glimlach, een hand op een schouder, maar je bent al  voorbij. Niet meer dan een tiende seconde lijkt nodig om haarscherp te tonen waar het om gaat. Moet je in je huis misschien gewoonweg trachten te kijken alsof je er toevallig voorbij rijdt.
Daar liggen godvergeten zonbeschenen stenen heet te worden, af te koelen. Geen mens, geen dier om het te voelen. Alleen wij nu even.
De koe schenkt ons uitsluitend melk, Hetwelk op treffend inzicht wijst, Daar voor het schenken van rosé Een B-vergunning is vereist.
We eten rijst hier, 't lijkt wel vermicelli. Geen vlees. Je ziet, nog altijd principieel! We doen vanuit de kibboets reuze veel: eergister heb ik met een knul uit Delhi  een urenlange rit op een kameel gemaakt naar woeste oorden in de valley met oude tempels, echt heel cultureel. Nou stop ik weer, tot schrijfs en kusjes,  ...........................................Ellie  De zon liep leeg in vermiljoene luchten Zij schrijft maar niet wat 'hij uit India' heeft uitgespookt met haar, de nacht daarna. 
Later. Een nevelige zon. Een cliché als een steenappel. Ik verhaastte mijn pas.  Dacht: als het licht ons inslikt, waar zijn we dan? Als de wind bevriest, wonen we op het land. Je opende een gat tussen ons.
vanuit het oosten waait het de zee over een veld is begonnen, zout verworden een zwerver, hoe moet ik in deze stilte wegvegen, roepen hoe hoog het golfde maar aan de wind proef je de tijd niet.
hoger en hoger klimt de maan in het geboomte tot zij zich nog aan één tak vasthoudt dan laat zij plotseling de aarde los
Achter eilanden, daar weer achter dijken, zee en Zweden. Waar zou je heen? De blik verliest je met zichzelf in ruimte waar aankomst ver en ver te zoeken is. Niet voor de woerd die plotseling en onbedaarlijk groen het zonlicht en je oog inzwemt. Kijk bij je voet, maant hij, waar speenkruid bloeit, de lucht gespiegeld blauw is in het diep. Voel warmte op je neus, zie 't vroege blad van vlier. Je keek te ver. Wat je zoekt is hier.
Over de steile heuvels vlokken schapen een colonne koeien probeert een wolk voor te blijven die zijn reusachtige schaduw op het gras achter zich aan trekt over een slobberweggetje klim ik, een emmer in zichzelf klotsend water, de heuvel op  het land afduwend zoals vanuit een vliegtuig de wereld langs een diagonaal wegdrupt een slinkend stuk grond waarop mijn schaduwen elke dag kruispunten maken waar ik sta  tegen alle gele bloemen zeg ik dat het boterbloemen zijn omdat ze groeiden langs de sloot en al het goede in mijn hoofd door slootkanten wordt omrand een linie bosrand in de verte gaat met mijn stappen op en neer  als ik op de schuine zijde sta dan ligt ergens in de aarde een loodrechte hoek  vier hoeken maken een panorama van 360 graden korrelig zicht en kolkende aarde waarboven de koeien van Pythagoras vooruit sloffen en een wolk, die rest over het land met zijn schaduw een aanraking simuleren kan.
In nachten van zinledigheid toont god zijn pinksterdrift de hand van zijn aanwezigheid: vurige vingers in het zwart gegrift  De wind slaat in de tuin, papieren waaien weg, waarheden vervallen De geest, in hart en nieren vuur, brandt in ons allen  Hij dringt door in keel en hand
Onder de meisjes menig stevig stuk, maar er zijn ook van die nog hele tere, onder de jongens veel in herenkleren, en allen, allen stralend van geluk.  Niet langer meer gebukt onder het juk van heel veel saais om uit het hoofd te leren: niemand zal ooit nog bij hen informeren naar passé défini of overdruk.  Maar ’t is meteen ook de examenklas, die vol saamhorigheid en warmte was, waarvan men zich zo zorgeloos ontdoet. 
het stormde windkracht negen maar liefst volgens het knmi en die jongens kunnen het weten.  de bomen bezemden, wild geworden, met hun wintertakken de wolken weg en even leek het of de hemel keukenzeil geworden was of een ijsvloer: de wereld stond op zijn kop  hier voelde ik me om de een of andere reden nu eens buitengewoon prettig bij
Als met water zelf, met de gedachte  spelen dat je ooit en eindelijk zult weten wat het is.  Het is regen geweest, een rivier, een zee, hier was het, hier heb ik het gezien  en zie ik water en weet niet wat het is.
Gracielijk en licht sterven, een kleine zucht in de paniers  en 't is niet meer.  dien avond heeft men ons gekleed te bed gelegd, als in een rose medaillon voor iedereen te kijk -   en o bepoederde horreur, het clavecimbel speelt door.  --------------------------------
Ik was al vroeg artiest: ik won een wedstrijd kleuren; héél jong verzon ‘k een rake limerick. Bewierookt werd mijn vers in aangename geuren  en meen’ge fraaie beker inde ik.  Zo rees mijn ster: door tantes en vriendinnen voor ieder woord op zoetigheid onthaald, wordt thans mijn tong wel vorstelijk betaald: men leest mijn lied in goud-op-snee of linnen.  Toch was ik altoos triest: al bij ’t applaudisseren word ik bevangen door een plotseling verdriet
Zij kwam, verschrikt, uitdagend, onverwacht en wankelde mijn armen in en zag mij aan ik zag haar ogen vochtig, donker en verleidend staan in een vermoeid gezicht – zij bleef de ganse nacht  en stamelde mij toe dat zij een offer bracht aan mijn verlangen – en brak in tranen uit en lachte schamper, roekeloos en luid – het was een vreemde trieste nacht  Wij lagen samen – O mijn geliefde, zei ik zacht
Juffrouw Peters Strikt haar veters En ze kijkt eens in de spiegel Of ze netjes is gekleed Nieuwe hangers in d'r oor Kan ze zo wel naar kantoor En maakt dat streepje in de lengte niet te breed?  Ja, ze weet 't Weegt en meet 't Ze is een tikkeltje te zwaar En daarom doet ze aan de lijn
Er was een droom van duizend mooie jongens Op witte paarden rijdend door de nacht Met wapperende zachtfluwelen kleren  Ze hadden heel het leven in hun macht De aarde draaide door hun galopperen En waar zij reden, werd het nooit meer licht.  Hun schoonheid was alleen nog te bezweren Door ’t magisch ritueel van een gedicht: Er was een droom van duizend mooie jongens  Maar niemand kreeg die woorden uit zijn mond Want wie hen zag, versteende waar hij stond
Het is avontuurlijk te leven in een land vol elektriciteit, waar de dingen eendrachtig streven naar een beetje beweeglijkheid.  Je drukt op een knop en ze zoemen, ze schudden, bewegen en draaien, of laten zich 'bruikbaar' noemen omdat ze op hun manier naaien.  Maar in werkelijkheid zijn ze alle (contant of met winkelkorting) uit de hemel op aarde gevallen en min of meer self-supporting.  Laatst kreeg ik zo'n kreng op mijn voet: hij snorde en dronk van mijn bloed.
Kaal en dood is de herfstmorgen de zon wil haast niet opkomen wolken versperren het licht plotseling een regenboog  Onheil of geluk? Misschien beide we zijn overgeleverd aan de heidenen nu het grote waaien gaat beginnen de regengordijnen de dag verhullen  Men kan als dichter kort of lang lullen eens komt de dag van het einde der dingen als de zonne-energie is uitgeput en de elementen aaneensluiten
Dan zie je dichters wijze dingen schrijven Over de dood, de Ander en meer kwalen, Over de liefde en dat soort spookverhalen -  Maar niets daarvan komt bij jou bovendrijven.  Misschien is daar die schim van onderlijven Of trekt een lichte geur van slijm voorbij -  Maar daar lijkt het dan toch wel bij te blijven. Er komt geen geest uit al die vodden vrij.  Ik zal de staat van filosoof nooit halen Geen draden worden aan elkaar geknoopt En er ontstaat uit zoveel noodsignalen Geen levensles. O muis die trappenloopt.
De eenden zijn met lucht alleen, zij reikhalzen naar water, zij eten van de lage kant en samen duchten zij de wind.  Uit waar ze dreven weggejaagd spant vluchten hun verwachting strak op zoek naar nieuwer water dat zich aan ze koestert, poten bindt.
Ik leg mijn oor in het zand en hoor de zee zo-even aanstoot gevend. De wind ontwaakt en gaat liggen onachtzaam op zijn andere zij.  Met ringen van wier om de enkels, zij voert de zee aan in mijn hemd, in haar hand een wepele meeuw. Zacht sluit haar mond mijn woorden af.  Ik proef het zout op haar lippen,
Seizoenen vallen, dagen staan weer op, April is zijn geboorte niet meer meester, De aders barsten in de heester, De vogel klimt zijn klankbord op.  Maar hier bouwt pijn haar nest in ’t lover, Waar tortels klappen in de vleugels Met de verborgen honger van de leugen. Geluk, geloof, alleen de droom blijft over.  Geen antwoord op dit troosteloos verwijt
Het dorp ligt wit -wàt een sneeuw! - Ik klim naar boven met twee verse broden onder mijn arm. Ze luiden, het is acht uur. Het begint weer, witte vlokken en witte woorden, het daalt zò maar. O zie, het is woord geworden! - op mijn donkere mouw het kristal.
- fragment -  Dertig varkens, vijftien koeien, een tractor 75 PK, een TV, vijftig kippen, geen kinderen. (Wij hadden er wel gewild, Mijnheer, maar naar de dokter gaan wij niet gaarne, want als er iets gebeurt met de vrouw, Mijnheer, wie zorgt er dan voor het vee?)  Villa's, 'Windekind', 'Lentewind', 'Bambino' staan in hun velden geplant. Door hun rogge en haver wandelt op het aanbevolen wandelpad de Vlaamse Toeristenbond.  's Zondags, na de mis, schuiven zij, geschoren, in overhemd, vervormd, onwennig, over hun akkers en staren naar de aarde die zij in de week niet zien door het bijziende graven en graaien.
Men verplaatst zich, maar nooit even snel, in tegengestelde richting.  Nooit met eenzelfde zakdoek mooi symmetrisch wuivend -  even wit, even droog.  Eén blijft er staan, verwijdert zich.  Bij gebrek aan wie verliet langzaam kleiner wordend.
ergens moet het zijn een soort verwilderde tuin van oude stilte  de boom voor het huis zacht wazelt hij zijn verhaal niemand begrijpt het  het heeft geregend de tuin dampt goede geuren aarde die verlangt
Ons houvast heet landschap. Wij planten de dagen vol bomen en dromen van dijken en duinen die als we er stranden nog lijken op wat we bewaren. Wij sparen gedachten  en spannen steeds samen. Het noemen van namen als vogel of wind overbodig voor wie zal beamen dat alles wat nodig is staat waar het hoort. Zoemen van  camera's blijft achterwege. Wij zeven de kleuren, belichten de tijd die te ver voor geluid als een stralende ster op ons afkomt. Het aldus verkregen  gebied dat we opslaan is houvast en huis. Steeds weer komen wij thuis.
Ik heb u nooit door bitterheid bedrogen, Onder mijn huid bloeide blijmoedigheid, Want ook de bloemen leven snel en open, En leven heet vergankelijkheid.  Nu lopen vogels in de vlakte van mijn ogen. Ik ken de onschuld van de made, ken de averij. Dit is mijn dageraad, de moed voor regenbogen, Gods jonge vingeren verwekken mij.  Ik laat u nog een zachte zomer over,
Destijds in kinderspelletjes kon je, bv. als je veter was losgeraakt, gewoon 'twee' zeggen, en dan stond je even buitenspel, niemand mocht je dan nog aantikken.  Voor jou had dat moeten blijven gelden. Dat je 'twee' zei, 'ik ben even mijn man kwijt', en dat die laatste tien jaar dan niet hoefden mee te tellen.  Of dat je, in plaats van te sterven, gewoon verstoppertje speelde en dat we je nog steeds niet hadden gevonden.
Je weet nooit zeker  wat het is dat  door de lucht beweegt  zo ver weg ook zoveel hoger  je kan alleen maar hopen dat het iets  is onderweg naar een mooi plekje  een oude duif naar zijn duiven
In takken groeperen zich groene zinnen popelend om alle kanten uit te lopen  Op stoeptegels een kindertekening door regenschrift al half gewist  Achter een dakkapel begint een merel te zingen houdt dan midden in zijn herinnering op  In mijn hoofd vertwijgt zich zijn lied - niemand ziet iets aankomen, dat is ons geluk.
Waarom draait een groot verschil? Kijk vannacht eens lang en dood doodstil vanuit de sterren naar deze kleine aarde en niets blijft groot. Wat blijft eigenlijk van verre over van onze eigenwaarde?  Niets in de eeuwigheid om voor te vechten zo gezien en waar kan oorlog anders nog toe dienen?  Ikzelf was eens in een daarvan gevangen en zag de eeuwigheid al gapen in de dood- saaie eindeloze tijd van ons hopeloos verslappende verlangen naar vrijheid of desnoods een kopje chocola met niets dan eindeloze slaap daarna.  Mensen! Hoe zoet is men geschapen! Hoe prachtig past men in elkaar! Ik ben verliefd op jullie, maar ik ga met één oog open slapen: ergens is jullie vreselijkste wapen vast bijna klaar.
zij komen glanzend overgevlogen onder de bloedende moeder smelt de eerste sneeuw  onder wuivende palmen monstert hij de nieuwe limousine van zijn schoonzoon
Ik hoor het licht het zonlicht pizzicato de warmte spreekt weer tegen mijn gezicht ik lig weer dat gaat zo maar niet dat gaat zo ik lig weer monomaan weer monodwaas van licht  Ik lig languit lig in mijn huid te zingen lig zacht te zingen antwoord op het licht lig dwaas zo dwaas niet buiten mensen dingen te zingen van het licht dat om en op mij ligt  Ik lig hier duidelijk zeer zuidelijk lig zonder
Ik schrijf geluk. Gij schrijft nog leven. Ik zie hoe gij uw dagen vult Met eten, jagen, kommer, vlucht, En hoe gij daaraan zult begeven.  Ik was de knaap die tussen u zou wonen, Maar die een eigen wereld kleuren mocht, En die hier vond wat gij niet zocht, De knaap die kleurde met zijn dromen.  Ik schrijf geluk. Ik werd nu vrijgegeven,
Het jaar begon goed op 1 januari het was droog toen ik opstond ik zette 's avonds ervoor al de wekker deed het licht aan van het aquarium  Daarna ging alles fout, erg fout, er viel van alles uit de lucht ik was er niet op bedacht, jij? niemand zag het aankomen, niemand?  Toen begon de aarde plots te scheuren lawines - instortingen - stapels steen daarnaast ook een serie moordpartijen en galgje spelen, lees maar de krant   Het jaar mag van mij opgaan, foetsie,
In de voorwereldlijke schemering waar nacht en dag elkaar vluchtig omhelzen slapen zij naakt en schuldeloos verstrengeld als op goddelijk bevel.  Voor hen geen boom der kennis, geen appel en geen slang maar wel het tikken van een kleine  feilloos afgestelde tijdbom: straks laten ze elkander los, zoeken hun voeten de begane grond, het eigen gareel weer op.
De ochtend in doorzichtig glazuur, nog bauw van dauw en Hoofd dat naar adem hapt. Een steenworp van de boeg Verwijderd: Ik was je nog niet vergeten. Zo innig blijft Geur in het hoofd hangen. Zo teder de gebaren van het Afscheid, de strelingen ervoor. Toen wind het boord Scheerde, de golven voorwaarts braken en het zicht vernauwde.
Toen we nog gewoon vissen waren en zweefden door het water of voor ons uit lagen te staren toen dachten we niet aan later  als we geen vis meer zouden zijn, maar wezens met twee benen om te vallen, twee wangen om te blozen, twee ogen om te wenen,  toen moeten we gelukkig zijn geweest in het water, ons vlug voortbewegen zonder vallen en zachtjes groeien  zonder steeds een kleur te krijgen en als we huilen moesten zag niemand onze tranen vloeien.
Ik wens je een landschap, zo compleet dat ik er haast niet ben, dat jij bemint en ik herken, waar ik de weg nog weet. Onder de grote varenblaren die hier lang geleden waren wijs ik je de bloemen aan die ook niet meer bestaan. Dan sta je stil, knijpt in mijn hand, en roept: Waarachtig! Daar! en wijst naar geen spoor in het gras zodat ik mij weer doodschrik want het lijkt ons of er even maar, iemand van vroeger was.
Eens, tussen karekiet en kraai  Streek er een felle Vlaamse gaai  Op Sint Franciscus’ schouder neer  En schonk hem fier zijn schoonste veer   Franciscus blijkbaar erg vereerd  Had daags voordien wat Vlaams geleerd  En zei: ‘Ik dank u goede gaai!  Ik vind uw veer bijzonder fraai!’   Daarop werd urenlang verteld  Hoe het in Vlaanderen was gesteld…  Een hemel blauw of parelgrijs  Gans Vlaanderen een paradijs!   Noch lucht noch water leek verpest  De vogels bouwden er hun nest  In geurig groen, bij riet en lis  Nog nooit dreef er een dode vis!   Acht eeuwen gleden sinds voorbij;  Het water werd een grauwe brij,  De wolken drijven zwart als roet,   Geen vogel die nog rustig broedt…   Alleen de Vlaamse gaai hield stand. 
De plant die zich voor groei had aangeboden Werd wervelloos in slechte grond gekneld. God weet wat Hij vertelt en liegt over de lieve goden, God weet dat Hij verliezen kan want God is Spel.  Maar over ziekte en dood zal Hij nog lang en warmer praten,
Zo gaarne, moeder, wou ik zoveel weten wat in de hemel en de grond gebeurde wat in het gras geboren werd en geurde en onbedachtzaam overdag vergeten. Ik wou de achterkant zien van de wolken de wind in zijn begin, horen vertellen hoe lelies overwinteren en libellen. 
De gedachte dat deze bomen weten wie ik ben, uit al die mensen deze toevallige man, vrouw, deze ene  ze komen zo langzaam uit het gazon gaan zo langzaam langs het pad verdwijnen zo langzaam  de gedachte dat deze bomen om mij geven, dat ze op mij wachten, dat ze weten dat ik kom
Twee paarden stonden tegenover elkaar. Het was lente en zomer tegelijk.  Tegenover en naast elkaar lente en zomer tegelijk. Twee paarden met het hoofd tegen de hals van de ander.  Verloren in de warmte van het andere lijf kijkend naar de horizon.  Zo staan en het gras vergeten.
Bakker Coeck bakt grote taarten, groter nog dan bakker Schmull. Maar Schmull zijn taarten smaken beter dus die Coeck is toch een prul.  Toegift:  Bakker Coeck bakt zoete broodjes, zoeter nog dan bakker Hack. Maar Hack zijn broodjes smaken beter dus die Coeck die blijft een zak.
Zilt trekt in distels  helm ritselt en prikt bijna loopt hij op zee  Grasduinend met vlak onder zijn voeten loerend het grondsop al  Zo wankel is het evenwicht van deze en iedere wandelaar.
Jongen, liefde is vrij hopeloos. Het overkomt geen fotomodellen maar gewone, lelijke mensen zoals wij. Je wordt er niet beter van, je kijkt een week wat minder treurig misschien. Kortom, een hoop gedoe, slecht voor je rug... Blijf toch gezellig thuis, dan leggen we nog een scrabbeltje.
En daar stond Greet, ze had mijn partner afgetikt Ik kon niet terug, nee nee, ik moest er aan geloven Daar sta je op je vrije avond met zo'n dove Het vette haar was in een paardenstaart gewrikt  Och lieve help, wat was ze houterig en stijf Dit werd een zaak van even heel diep ademhalen Die rose kousen en dan ook nog die sandalen De gele bloemenjurk hing loodrecht langs haar lijf  "Oh jee", riep Greet "Guttegut daar gaan we dan" En ze kroop bij deze woorden Lekker dicht tegen me an  Een lucht van mottenballen hing er om haar heen Dit was nou niet de wildste frisheid van limoenen En rond haar oksels was nog wel wat weg te boenen Gezien de grote klamme plek die daar verscheen  Nu werd een tango woest de danszaal ingekwakt Ik zou me van m'n beste zijde laten kennen Maar na één pas al bleek ze nauwelijks te mennen We waren bijna in een plantenbak gesmakt  Verhip, riep Greet Potverknetter, tsjeemienee Dit vind ik nou lekker zwieren Dansen is plezier voor twee  Dat laatste vond ik nogal boud verondersteld Er was van dansen trouwens ook maar weinig sprake Geen enkel pas geleerd figuur kon ik nog maken Ze hield mij bij haar sprongen in een greep gekneld  En tot het einde toe bleef zij maar uit de maat Tenslotte was de marteling dan afgelopen M'n beide enkels en m'n knieën lagen open Ik had een bloedneus en een pijnlijk apparaat  Kijk nou, riep Greet
Het bos dat ik niet meer zie  is het bos dat ik in de aarde  van mijn geheugen bewaarde  met varens tot aan de knie.   Ik blijf wel de schoolknaap die  in schuilhoeken van geblaarte  onmetelijk moed vergaarde  en longen vol poëzie. 
Hopend op meer dan dit: hopende op geluk de lachwekkend ontroerende bloesem die geen vrucht draagt  iedere ochtend een kans iedere avond een aanloop naar later misschien?  en elke dag opnieuw verwachten wat niet bestaat  dit weten tot elke polsslag dit weten met elke vezel  en toch? en toch.
We groeien door de tijd met onze reusachtige voeten maken de wereld klein met onze reizen dat maakt ons groot als goden de tijd zit in ons hart de ruimte op zak, in ons hoofd. Een kamer is een doos die ons bevat maar wij omvatten het huis wij varen uit in het donker ontsteken de nacht met onze dromen.
zoals een dier kan kijken in oogopslag in onderzoek naar trouw  zoek je me om wat ik ben hou je van me hou je me
dromen vaders van zonen en zonen van moeders en moeders van zonen en dochters van vaders en zonen van andere vaders en moeders en   zonen en dochters zijn dromen van vaders en moeders en dochters  en zonen meisjes en
Aan het eind van hun latijn, van alle taal  en stilte zijn velen gekomen.  In gedachten, nagereisd vaak ben ik u,  die verder ging dan het einde.  Dit is een koud gedicht. Het is beïnvloed door  het valavondsgrauw boven de daken. Het zegt  dat ieder alleen is. Het zegt  Vlieg dan het raam uit, vogel. Baan je schietend,  snijdend of spuitend een weg.  Ga dan  zoals je gekomen bent  naakt
Jongens, heb je verdriet, sprak toen de leraar Grieks  dan moet je woordjes leren, woordjes leren. Hij knikte energiek  zodat er as viel op zijn vest, maar dat was toch al vies.  Wij lachten half vertederd, half meewarig, want tragiek  daar wist je alles van en hij, heel oud, haast vijftig, niets.  En dat het overging als je maar woordjes leerde, dat was iets  zo absurds, zo dolkomieks dat het in omloop kwam als een  gevleugeld woord. Het klapwiekt nu verdrietig om mij heen  omdat ik later woordjes leerde waarmee je 't monster kunt bezweren  en ik hem niet meer zeggen kan hoe ik soms naar die stem verlang, naar dat onhandige advies.
Je voelt je razendsnel vertrouwd met oude steden, fraai gebouwd om torens heen: al kende je daar heg noch steg, na een klein uur vind je de weg heel goed alleen.  Maar neem een wijk uit onze tijd: je raakt er vaak de weg nog kwijt na honderd keer. Zelfs in één bouwwerk, één kantoor, zoek je je rot, de jaren door en telkens weer.  Ach, architecten van vandaag, ik zoek een antwoord op de vraag waarom u faalt: waarom is bijna elk ontwerp zo zonder hart en zo onscherp dat men verdwaalt?
Bosranden; belynxte daken. Veestapel mild bestierd, Magusanus vereerd, en in de braamstruiken dropen bij tijd en wijle wolven, everzwijnen af; rook trouw baken wanneer je verdwaald was; runen wezen altijd de weg.  Toen dreunde, een dag, intocht van de taal, beelden op munten verstomd, bliksemend weerlicht op mijlpalen; toen bestonden wij pas: geschiedenis nam ons in, met heldere weefsels, citroenen, ingekrastheid en wijn.  Intocht wees onze plaats aan: rebellie! Maar eerst vervaardigden wij nog bakstenen, bouwden kazernes op, boden onze rogge aan, wildbraad; langs hun straatweg.  Overwonnenen. Maar nu bestonden wij pas. Hoe machtig hun wereld waarin bliksems heersten, getemde tekens die alles verlichten! Wij staken de koppen bij elkaar. 
Mijn moeder wil niet meer ze wil zichzelf niet meer ze wil de dag niet meer beginnen maar eindigen  evenmin en daartussenin is er enkel tegenzin om te ademen en te kijken te praten en te blijven  het gebeurde op een dag er was die plotse drukval door een windvlaag klapte een deur dicht en daar  achter zit sindsdien haar leven: door het raampje kan je zien hoe het was en het roept ook nog zwakjes  maar zij hoort het niet
Wil jij de enige zijn die beslist wat overblijft van met wie je gesproken hebt, zoals je je eigen handschrift van gisteren niet wilt zien? 
op een dag zo licht en zo hoog aan de hemel dat je denkt, er is geen reden om binnen te blijven en te gaan twijfelen, tekent met een droge tik van de tijd een ster in het venster de helderst denkbare nacht en een merel in het gras een vogel voor de kat  plots zit er een barst in ons geheugenverlies, het huis waarin wij verloren gewoond waren, keert terug in zichzelf als een gedachte in een mens en is nog slechts een voornemen, een open plek waar nog een deur in moet zodat buiten een lied kan klinken waar het later zal bloeden
Er loopt een gif door de kamer. Stoppelbaard, grauwe nagels, vogelknieën achterwaarts geknikt. Het bleekt mijn dagen. galt mijn slaap, verslaaft het verlangen naar  meer. Een vrouw heeft hier gewoond, haar geest in brand, de geur in gordijnen bewaard. een man alleen, bij leven vergeten, de hond aan zijn voeten tot maden vergaan.  Ik schrob de vloer, gooi meubels weg, een menigte staat klaar. Met duizend stormen ze de trap op, als één dringen ze binnen. Ik ben het gif dat door mijn aderen stroomt.
Weilanden en huizen verglijden in mijn ooghoek terwijl ik me probeer te concentreren op het meisje dat tegenover me zit. Er past veel in een ooghoek. Een huis dat ik herken een sloot een koe en zelfs  het grazen en verloren turen van het dier dat de nek strekt gespannen van een onbekend geluid. Of wacht het strammer op een teken? Dieren vermenigvuldigen zich aan de rand.  Schikken zich in dit verzakkende moerasland met stuitende huizen waarin ik stuk voor stuk heb gewoond. Het meisje klemt een boek  dat doorsneden van de hersenen toont op schoot. Ze omcirkelt kwabben en ventrikels en ontleedt dat ik aan haar kan denken en denken.
Soms kwam mijn vader door de wind naar huis, een schaduwloze man met lege handen. Tot aan de dakensteeg de roepstem van Zijn schreden en vervaagde in de lucht.  Een wereld volgde hem: dwarse gelaten waarop hij zich een levenslange dag had stukgelopen. Zwaar van schouders duwde hij zich tot aan de huisdeur voort.  Mijn kinderogen zagen hoe hij zijn last naar binnen tilde. Achter hem viel met een doffe slag de ruimte dicht. Een mes van angst bleef in mijn lichaam staan.  Fluisteringen ergens in het huis joegen mijn hart op. Ik zag door het raam de straat al verder in de tijd ontwijken. Het daglicht vluchtte op voeten van de wind.  De eerste sterren sprongen open.
Ik heb de geur van brandend vlees geroken, een barbecue bij buren in de straat. Ik denk aan dode dieren, aan gebraad, aan 't ezeltje, wiens nekje wordt gebroken als 't offerlammetje in rook opgaat. Ik heb de geur van brandend vlees geroken en 'k denk aan ketters en aan ketterhaat; hoe het jaloerse plebs zich heeft gewroken op wie niet bogen voor de vrome staat. En 'k denk aan Bergen-Belsen, aan verraad. Maar ruik ik zelf de schroeilucht, die ontstaat als mijn geweten mij geworden laat? Ik heb de geur van brandend vlees geroken.
Ik wou vandaag ik was een sprietje mooi groen gras, maar da's natuurlijk onzin.  Ik had er ook maar weinig aan, ik zou alleen maar ergens staan op 'n weiland of tussen stenen  en geen mens zou naar me omzien als ie daar toevallig voorbij zou gaan op hele lange benen  en dan wou ik als sprietjes gras weer dat ik een mens was, dus wat ik nu al ben -   en  zo kwam alles min of meer op hetzelfde neer.
Kijk niet te vaak achterom  Wat achter ons ligt werd te licht soms te zwaar gewogen,  is in en buiten ons om voorbij gegaan.
Ach! Hoeveel kopjes trok ik van dit zakje thee? In hoeveel verzen heb ik jouw gezicht bezongen? Ja, hoeveel maal verdween de zon in zee? En hoeveel teer bleef achter in mijn longen?  Op hoeveel fietsen reed ik daaglijks naar je toe? En hoeveel smoesjes zijn er in je opgerezen?  Zó veel, dat thans statistisch is bewezen: 'De liefde is toch zo een droef gedoe...'
komt er een dag waarop geen spijt meer klinkt geen treurigheid in onze stem in de woorden die we zeggen zoals: vroeger wij soms toch wanneer waartoe zoniet  komt er een dag waarop we lachen om de dagen die nog voor ons liggen sprankelend vol stadsgeluiden  dat we de dingen kunnen noemen bij hun namen en ze veranderen
Poëzie is voor mij het verhaal Dat men mij vroeger vertelde Van een man die op zijn zolder Een vliegtuig van beton gebouwd had En trots tegen iedereen zei Dat het wel kon vliegen Maar niet door het dakraam kon
Als alle mensen eensklaps bloemen waren zouden zij grote bloemen zijn met lange snorren. Vermagerde vliegen, dode torren zouden blijven haken in hun haren. Tandenstokers, steelsgewijs ontsproten, zouden zwellen tot gedraaide tafelpoten, katoenen knoppen zouden openscheuren tot pluchen harten die naar franje geuren, en op de bergen zouden gipsen zuilen staan die gipsen druiven huilen.  Op het water dreven bordkartonnen blaren, de vlinders vielen uit elkaar tot losse vlerken en van geur verdorden alle perken als alle mensen eensklaps bloemen waren.
Ik wist niet wat er zat in wat ik at Toen internet nog niet zo’n draagvlak had In heel wat voedsel schuilt het onvoorziene En sinds ik vaak online ben, weet ik dat  Een veelgedeeld essay rond margarine Verhaalde mij van lipo proteïne Alsook dat margarine stof bevat Die eveneens voor plastic blijkt te dienen  De wetenschap is op het web ontketend Het wordt mij link na link gepresenteerd Ach, liep ik nog maar wat aanvaardbaar achter  Want alles is meteen zoveel verdachter Voor wie te grondig is geïnformeerd Ik word vanzelf ooit dodelijk alwetend 
Ben je boos? Pluk een roos. Zet hem op je hoed: Dan ben je  morgen weer goed.  Helpt het niet? Blijf je kwaad? Dan volgt nu betere raad:  Ben je boos? Pak een doos En geef hem een schop of verscheur hem: Dat lucht op!
Vertraag. Vertraag. Vertraag je stap.  Stap trager dan je hartslag vraagt.  Verlangzaam. Verlangzaam. Verlangzaam je verlangen.  En verdwijn met mate.  Neem niet je tijd En laat de tijd je nemen -  Laat.
Ogenschijnlijk heeft het ene niets te maken met het ander.  Ogenschijnlijk schuilt er voordeel in een vaste baan.  Ogenschijnlijk zal er nog een heleboel verand'ren.  Ogenschijnlijk staan de sterren hier niet zo ver vandaan.
jij denkt dat als ik  dat jij dan zodat jij mij en ik niet  als jij denkt dat ik dan zal ik zodat ik jou en jij niet
Ik, de zon en  de weg en de zon, de weg en ik in zonderlinge samenhang op dit ogenblik.  Ik ruik geen bloemen, ik zie geen bomen, geen vogels, geen heg. Ik voel maar een gaande man in de zon op een weg.
Ik heb een nieuw woord geleerd: verliefd. Mijn zus is verliefd op haar krullen en de mus op de broodkruimels en is de stoel niet verliefd op de tafel? Verliefd is een woord waarmee ik toveren kan.  Als pappa het niet ziet, dan tik ik het op zijn schrijfmachine in het rood en ik zie aan zijn gezicht dat het werkt: het woord brandt als een lichtje en ik zeg het dan ook elke dag: ik ben verliefd op de bloem en ik ben verliefd op de kat. Ik voel dat alles mooier wordt als ik dat zeg; de bloem een beetje roder en de kat een beetje poezeliger en ook de straat
Hij vouwt bootjes van zijn dromen, blaast zachtjes om niemand wakker te maken hun papieren zeilen vol en kijkt ze zachtjes zachtjes na tot uit het raam  hij houdt als de ochtend aan komt rollen de kozijnen en de lijsten rond de foto's op hun plaats en wacht tot alles bedaart en iedereen aan het ontbijten slaat  hij houdt de hele dag de kleine en de grote wijzer aan de praat, hij houdt de straat tot het schemeren gaat in de gaten, als een jas passen hem de gang en de wanden  als een spijker hangt aan hem het huis  hij is de man die 's nachts de vuilniszakken leegt de lepels in de la legt, de grote en de kleine jassen aan de kapstok aan hun lusjes hangt.
Ik doe mijn ogen op een kiertje dicht. De wolken zeilen hoog voorbij, ik lig languit. Gras kriebelt mijn gezicht.  Ik denk aan dingen die ik nog niet weet. Hoe bloemen bloeien, hoe een vogel leeft en waarom water van de zee beweegt.  Er komt een vlinder even zitten op een bloem. Ik plaag hem met het puntje van mijn schoen en sta weer op: ik moet nog huiswerk doen.
Geachte cliënten, 't wordt lente, wat zullen we nou eens voor prettigs gaan doen. Geachte cliënten, 't wordt lente, de merel zingt aria's in het plantsoen. Hij heeft zijn tarief niet gewijzigd dit jaar, dus wij doen het ook niet, we laten het maar. Wat kan het ons schelen, die centen. Hoogachtend, komma, 't wordt lente! 
De ochtend raakt je aan in licht en nauwelijks merkbaar gapen ik stop je in gedicht omdat ik wil bewaren je adem en zoals je ligt nog eventjes wilt slapen.
waarde vriend het is hier prachtig de koeien zijn ontroerend drachtig  de spoorlijn loopt dwars door het dal een vrouw beheert de waterval  elk huis of hok met beemd en gaard verkoopt men op een ansichtkaart  de mensen lopen traag en stug en komen op geen stap terug  men zegt God heeft ons klein gebouwd maar sneed ons uit behoorlijk hout  dit alles sta ik aan te zien zo is het paradijs misschien  en verder is hier alles prachtig het wordt me soms wel eens te machtig
Vandaag zou ik je een brief schrijven een brief waarin ik iets wilde begrijpen  maar ik deed dat niet, het ging te langzaam ik schreef en keek naar mijn hand  hoe die langzaam woorden tekende  er ontstond in dat handschrift iets als een huis - ik wilde weten waarin we woonden  om dat te begrijpen zou ik een brief schrijven maar ik zag alleen de voorzichtige woorden  die ik tekende voor ik ze begreep
He regen waarom  val je hier? Ben je blind, egoïstisch, ben je gek? Waarom open je hier paraplu's als je daar bloemen kunt openen?  Dorstige zaadjes wachten op jou om het donker te verscheuren en de schaduw te leggen. Naakte takken, smeken kachels om nog één dag. Rivieren proberen zich de zee te herinneren en het rood droogt op handen.  Regen, waarom ben je een douche voor het groen als je zijn leven kunt zijn? He regen, waarom val je op regen?
Wat je niet denkt of raadt Wat niet op je afrijdt Op weg of straat, slaapt nog In de Doods Droom Doos  Wat je niet zegt of vermoedt Wat je niet overpeinst Schenkt je zoeter dan room Doods, Doods Droom Doos  Genadige hoop, concreter Dan windroos en hondsroos Verlaat ons niet, blijf weg Van Doods, Doods Droom Doos.
een mooie dag om stilte te verscheuren. oud-strijders staan te beven aan de kant de blikken op zwart-wit - en het gebeurt. gewoon omdat het kan. omdat één man.  het is de wet van nederland. bij ons moet alles vroeg of laat een keer gebeuren dus dan ook dit. elkeen zoekt naar het licht als hamsters in een bak met open deuren.  ik heb vandaag mijn oorlogsland herdacht en struikel voort in volle ongeremdheid zozeer bevrijd dat ik een kind vertrap.  vlak voor mijn voeten valt een hoogbejaarde in zijn soldatenpak. hij huilt. ik kijk. waar alles mag is ieder vogelvrij.
wij leggen aan, trekken landinwaarts laten herinneringen voor anker gaan die horen bij een periode, bij een plaats  vandaag is zo'n opgediende dag waarop je anders dan anders eens echt ouder wordt geen drama, ten hoogste de gewoonte  dat vroeger stil verder van je vaart  wat was heeft zich genesteld genoeglijk met iets van weemoed wellicht  onthou, de stad is je niet vergeten
De jonge man aan zijn tafel is een oude man, gewikkeld in een krant. Het is middernacht, de diepvriesmaan vermoedt de weg waarheen  maar wil nog niet. Een geest beheert het boek waarin het lot gelegerd is, de schrijver is afwezig, 'komt zo terug',  pas op de winkel! Uit het verleden sluipt een zin, gecamoufleerd, de laarzen op de straat zoeken hun weg in broze jaren.  Geweld is zachtzinnig, de jonge man kijkt naar de oude man tot die zijn krant tot vleugels vouwt en wegvliegt zonder groeten.  ook ergens anders  zingt het zachtjes  Alsof een duif het opgeeft.
De tijd vliegt, maar de dagen gaan te traag. Een jaar is zo voorbij, terwijl de uren elk wel een eeuwigheid lijken te duren, en morgen wordt als gister en vandaag.  De mens is niet gelukkig van nature, en kwelt zichzelf met steeds dezelfde vraag waarop geen antwoord is. Je zou zo graag iets door de spiegel zien, maar het blijft turen.  Er valt geen enkel onheil te vermijden, en dat de dood komt, is een zekerheid waaraan je geen gedachte meer wilt wijden.  Je raakt de mensen en de dingen kwijt, tot je het leven langzaam voelt verglijden en deel wordt van het raadsel van de tijd.
12  Al wie opgewekt is, mag naar zaal Paardenbloem. Dat geldt ook voor iedereen die sterk en spontaan is. Ook sociale of stoere personen gaan met Geoffrey mee.  De anderen blijven hier om de grondverf om te roeren en daarna een dunne laag aan te brengen. Daar heeft iemand een vraag, graag in de loopmicrofoon.  Wat met de zelfverzekerde mensen? Nog even jullie aandacht. Ook zelfverzekerde mensen mogen Geoffrey of Sylvia volgen naar Paardenbloem.
Kijken hoe het licht wandelt  over het land met de schaduw aan de hand  hoe de ruimte vorm krijgt  van zien
Regen regen allerwegen rechte stralen water water langs de muren langs de palen vallen vallen langs de bomen natte auto's gaan en komen loodrecht op de druppelzegen Overal is regen regen
De kleine orang oetan o zijn rafelig silhouet tegen de staven van het hok is net zo oud als mijn buurmeisje dus bijna twee jaar hij is wel kleiner maar reuze sterk hij hangt hoog in zijn hok met één hand aan een autoband komt naar beneden en vertoont een orang oetanvoorhoofd een kleine kale buik die vooruitsteekt en nu al die slordige haren aan armen en benen van zijn heer vader verdwaasde vleermuis tussen kettingen en staven of clochards dichtgevouwen in zijn hoek waar de groene wouden van Borneo en Sumatra niet meer stoven en geuren de mensen achter het glas zijn nu het oerwoud
We kochten een ballon, een zilveren, met gas. Hij wilde hoog en hoger. Jij hield hem vast.  Naar bed. Maar de ballon moet mee. Het touwtje los. Daar zweeft hij, mooi gezicht. Het is alsof je slaapt. Je slaapt.
Zo eindigt zeep: een smalle tong, soms grijze barstjes in de lengte.  Olijven, palmen: niemand dacht aan warme landen, 's ochtends vroeg, wanneer het raam nog donker was. De zeep lag in het plastic bakje. Schuimbelletjes, half weggegleden, dat was je moeder of je vader.  Kleine tongen, wit of groen, steeds dunner, met een scherpe rand, zo doodmoe in hun plastic bakjes: niets voor een inventarislijst. Zeep, soms met barstjes, erf je niet, daar branden ovens voor.
Van min zes ben ik naar min vier gegaan. Dat baart me zorgen. Als ik zo doorga is alles straks, op mijn oude dag, scherp omlijnd. Dat kan niet goed zijn. In de huidige constellatie weet ik bijvoorbeeld wel dat er een stoep is, maar niet waar die begint. Dus ik kan jou wel zien, maar niet wie je bent. 's Avonds zet ik mijn bril af en maak de wereld stil. Misschien moet ik me laten helpen.
Mijn vader zong de liedjes die zijn moeder vroeger zong later voor mij, die ze half verstond.  Ik zing dezelfde woorden weer heimwee fladdert in mijn keel heimwee naar wat ik heb.  Zing voor mijn kinderen wat ik zelf niet versta zodat zij later, later?  Voor de rozen verwelkt zijn drinken wij al het bloemenwater.  Verdrietige intieme taal het spijt me dat je in dit hoofd verschrompelde. Het heeft je niet meer nodig maar het mist je wel.
Vanmorgen heb ik hem zien fietsen door de lanen. Zijn bril flikkerde in de zon. Er schoot een scherpte door mijn ingewanden, omdat hij mij gevangen houden kan  zolang hij wil, want duizend wegen leiden naar Rome, één verkeerd gekozen woord staat nog dezelfde avond in 't rapport en blijft bewaard tot aan het eind der tijden.  Onmacht en rechtloosheid ontbinden de ziel, die langzaam onpersoonlijk wordt. Zo zal ze beter passen in het blinde systeem van kaarten, dat zijn tafel torst.  Verraden krachten richten zich op deze mens met het enige tekort dat hij mij zólang zal genezen tot ik een ander word.
Alles wat van het vijfjarenplan kwam ligt hier verloren  Stilgevallen wat hydraulisch werd aangedreven wat mechanisch  Het valt niet mee de overgang te verlichten het staal te plooien als weleer  Zou dat kunnen beton afgrazen de koepel opengooien en de was drogen in het neon?
Hoe kan iets niet bestaan waarvan we een vermoeden hebben?  Het zijn zulke vragen die ons gaande houden, die ons ijl als een reiger  peinzend aan gindse waterkan doen staan, veinzend, jagend,  het heldere water een verschrikkelijke spiegel -  vind zo verdomme maar eens vis,  we zien alleen onszelf, vermoeden onszelf in het betoverend rimpelen.
Ik herkende je achter Luik, toen je in de TGV zorgvuldig mijn kaartje bekeek. Aller et retour? vroeg je met een knipoog. Of het ons goed ging, hoorde ik je denken. En ik: geen ontkenning bij je vraag, keek opzij, rails af en aan die een richting wezen. In de ramen spiegelden we allemaal, denderend door de nacht, steden door, en nooit een eindstation.
Ik ging met de asla naar buiten, ik ging met de asla over het erf. De staldeuren waren veranderd in ruiten, er stonden gezichten op, nat van de verf.  Ik ging met de asla de poort door, ik ging met de asla tot ver in het veld. De wind kwam en as waaide over het koren, er stak een hoofd ui, maanwit en blootgesteld  aan formules bedacht in een cirkel waarbinnen alles gehoorzaamde aan het oog dat van vuur was, van koolsteen en sintels en ons bijeen hield in vrees en geloof.  Ik ging met de asla naar binnen, ik ging met de asla over het erf. Overal spoken en schimmen, overal as aan het werk.
Nul handen houden niets vast. Nul graden bestaat misschien, maar toch. Melk wordt ook zuur van onweer. Vulkanen hebben namen die ook blijven als ze niet spuwen. Dezelfde naam belooft niet dat je op elkaar lijkt. Water en spoken kunnen door veel dingen heen. Kun je door niets heen kijken? Spoken leven wel en niet. Absent is als je er bent door er niet te zijn. Ik mis je soms ook als je er bent. Soms ben je er zonder te worden zoals ik je mis.  Niet elke wolk heeft een naam.
Sommige poëzie is met een klein mondje nog kleinere dingen zeggen  erwtjes blazen naar de zon
Alle deze dingen worden zo moede  dat niemand het zoude kunnen uitspreken.  Het murmureren van bronnen en beken  versta ik mis: het is de doffe woede  van wie wel weten dat er in het teken  van hun geboorte nooit nog iets ten goede  wordt bijgeschreven; van onder de hoede  van wat ze zijn zoekt geen meer uit te breken.  Vrolijk sprankelt de bron: hij is zo vrij  als ik, de dichter aan zijn boord. Ik schrijf  een van de ontelbare sonnetten op
Ik woonde op de brug van de frambozen en mocht daar in de nacht de sterren tellen. Ik kon hun aantal in het water lezen.  Zij hadden mij voor deze taak gekozen omdat ik verder durfde overhellen dan zij die als de dood de diepte vrezen.  Soms wist ik niet meer waar ik was gebleven, begon mijn arbeid, met geduld bemeten, opnieuw te midden van de glinsteringen.  Ik ben alleen. Ik lijd een dubbel leven. Ik kan bij dag de vruchten niet vergeten die in de duisternis te rijpen hingen.
Het is al lang geleden maar ze weet nog hoe, niet op een dag maar sluipend, haar dromen zijn ontvreemd. Of gaf ze zelf verlangen mee aan morgenster en vuilnisman? Hoe ook - het meubilair verdween van wat toekomstig huis wou zijn in haar: geen kamer meer met zon en zang, geen schaapjes die op het behang een kindje tellen zou, geen toegekend belang aan elk gebaar tot aan de afwas toe die neuriënd van simpel stil geluk en liefde voor elkaar, ach laat ook maar, die aandacht voor elk ding.
Het was een avond, lang geleden de maan stond hoog, het was heel licht  en waar ik liep, over het Doornvlak dampte de grond van warme mist  Ik ging liggen in het stugge gras lag stil te kijken naar de nacht  Een uil kwam aangevlogen en streek neer, zo dichtbij op een tak  dat wij elkaar haast raken konden en bleef zo stil als ik daar zitten  onderzoekend wie ik was Tot hij, gerustgesteld en bijna  zich vervelend al, verdween met kalm gefladder in een schemerdal
Alle licht gaat ergens heen - het lampje boven in mijn pen gekregen van Kees Hin de kineast, schrijft in het donker dit gedicht in spiegelschrift tussen de sterren heb ik gedacht; en op de kop ook nog? Zodat jij, verhuisd naar die omgekeerde averechtse onderwereld boven ons nu lezen kunt een doodgewoon bericht? En - vertel - heb je daarginder wel net als hier de gamma-uil en jotavlinder?
Alle revoluties wissen de dood van mijn moeder niet uit. En alle vooruitgang hindert niet dat ik mijn vader heb gehaat.  Ik doe nog altijd, te laat van school, de stap naar de keukendeur en licht de klink op, bang dat de deur weer te hard kraakt.  Alles is mogelijk: mijn vader zwijgt of leest mij met strenge ogen de les; mijn moeder glimlacht of kijkt met een stil gezicht op haar bord.  Ik schik aan tafel aan
De eerste regel is om te beginnen. De tweede is de elfde van beneden, De derde is om wat terrein te winnen. De vierde moet weer rijmen op de tweede.  De vijfde draait u plotseling een loer. De zesde heeft het twaalftal gehalveerd. De zevende schijnt zwaar geouwehoer, De achtste bloedserieus. Of omgekeerd.  De negende vertelt nog eens hetzelfde. De tiende is misschien een desillusie. De elfde is niets anders dan de elfde. De twaalfde is van niets de eindconclusie.
letters zijn simpel aan elkaar geplakte bolletjes en streepjes met hier en daar een puntje, meer niet maar pas op een half rondje teveel bij een l en je noemt je lief een dief één keer een h vergeten en je bent een kannibaal - dag, ik .eet Hans - twee uitschieten in een dictee en hij krabde zijn hond wordt hij krabte zijn kond en dat is dan mooi drie fout
Het geheim van de dichter mag niemand zien. Hij schrijft met onzichtbare inkt. Maar als je goed leest dan ontdek je misschien dat er tussen de regels iets zingt.  Het geheim van de dichter is niet zo groot. Hij verstopt het gewoon waar hij wil. Het vliegt als een vogel of vaart als een boot maar houdt zich verschrikkelijk stil.  Het geheim van de dichter is vaak zo klein dat hij zelf soms vergeet waar het ligt. Dan is hij haast bang dat het weg zal zijn of zich verstopt heeft in een gedicht.  Daarom schrijft hij het op in onzichtbare inkt. Stel je voor zeg dat iemand het vindt!
Ze ligt altijd stiekem eerder in bed dan ik. In een hoekje. Vederlicht. Ze wacht. Ik wil haar aanraken, maar ook weer niet, haar gelijkenis verlamt me. Als ik slaap is mijn hoofd een bioscoop. Zij vindt op de tast altijd wel een zere plek en drukt op de knop. De spoel draait. Daar vlieg ik al door het raam naar buiten. Verpletterende kinderhoofdjes. Stop! Zij vliegt eruit, ik blijf binnen. Ik wil af van mijn dromen. Ze is niet de dood. Ze is de metamorfose.
Het vrolijke van vuilniszakken wordt wel eens vergeten. De vrolijkheid van de terugkeer. De korte duur van koeien, zonneschermen en de liefde is onopvallend. De vuilniszakken blijven. Hotels voor gisten zijn het, haltes voor de dingen op reis naar de tijd in de heuvels.  Ach zoveel nepalese prinsen langs de stoeprand, zoveel nepalese prinsen.
Dat ik 's nachts naar huis toe fiets en dat mijn stuur een omweg maakt  en ik onder je venster sta en aanbel tot het licht aangaat  en jij naar buiten komt in een peignoir (die droeg je vroeger nooit en staat ook raar)  en dat ik snotter dat het me zo spijhijt en jij zegt van het kom allemaal wel goehoed  en dat ik op dat moment pas zie het huis is niet jouw huis de straat is niet je straat en jij -  en dat ik voor de zekerheid nog vraag terwijl de taxi al rijdt: 'Betekent dit nu ook dat het allemaal niet goed komt?'
Het wintert in Pompeï. De tijd van vegen, opruimen, restaureren en verder graven in de as. Er zijn recruten ingezet, soms wordt een kiek gemaakt.  Zes jaar verlopen, en in je tent 's nachts om drie uur toon je me foto's: kijk, toen was ik in dienst, we groeven een villa op in Pompeï, het was berekoud, ik heb nog een munt achterover kunnen drukken, hier!  Weer een paar jaren later blader ik in een catalogus over Pompeï. Met een schok herken ik de foto, je dikke trui, je mutsje, het was berekoud, zei je. Het muntje schuift koel over mijn warme borst.
Nu is het dus dat ik niet meer weet  hoe bang zijn was. Ik zal niet langer vijand  zijn van zoveel vormen goedheid. Maar vergeet  niet wat je was: ogen, haar, een hand  om mee te schrijven. En wat moet ik zeggen,  de stadsweg waarover je naar huis toe gaat,  mijn huis zelfs is zo liefdevol voor mij. Verleggen  van dit leven is gewichtig. dat je hier bestaat  alsof je altijd zal bestaan lijkt eigenaardig  - en al die mooie dingen dan -  om alles weg te gooien voor wat poëzie is te lichtvaardig.  Er is te weinig taal in mij om zaken te omschrijven zoals dit gebrek aan angst;  dus noem ik maar wat afgebroken wordt, om nog iets goed te maken.
Minister Opstelten gaf commentaar: “Een zender, uh, op zwart, dat kan, uh, niet.” De NOS is blijkbaar heilig want die biedt ons allen nieuws bij rampspoed en gevaar.
Als in Lapland de lupine weer gaat bloeien  en de scheepvaart rond Gibraltar ligt gestremd  zal in Lapland  de lupine  weer gaan bloeien  en de scheepvaart  rond Gibraltar zijn gestremd.
Patience. Stel dat je opnieuw, had je hetzelfde lichaam gekozen, wieg die zo verrekte  opgetogen je op stond te wachten? Had je eenzelfde eenzelvig liedje gezongen en  je lijf even verlegen links en rechts  goeddeels verzwegen? Stel dat je opnieuw kon bij even na twintig, je bouwde  een liefde een huis een kind, beminde beminde, vermeed het bekende en tuimelde  over vreemde ellende. Stak dan in dat andere lijf en hoofd een vergelijkbare  twijfel en aarzel?
Omdat het geluk een herinnering is bestaat het geluk omdat tevens het omgekeerde het geval is,  ik bedoel dit: omdat het geluk ons herinnert aan het geluk achtervolgt het ons en daarom ontvluchten wij het  en omgekeerd, ik bedoel dit: dat wij het geluk zoeken omdat het zich verbergt in onze herinnering en  omgekeerd, ik bedoel dit: het geluk moet ergens en ooit zijn omdat wij dit ons herinneren en ons dit herinnert.
Wereld, ik leef in het domein van lichte taal in wintertijd: de gangen leeg, de kamers ruim en zonder grens de binnentuin.  Einder, bedaar, ik heb een huis dat mij bevrijdt; onder dit dak ben ik een mens die adem krijgt.
We weten niet wat de bergen  vandaag met ons zullen beginnen. We hebben voedsel, drank en stevige schoenen. En we vertrekken.  De top en niets anders verwacht ons. Een nieuw uitzicht op de wereld. En misschien komt een moment waarop we niet hoger meer durven en  evenmin nog terug. Wanneer het duister valt en de bergen rondom dus ongenaakbaar en wij die dat altijd al hebben geweten. 
Bij herhaling blijkt het zelfs goed om te zijn in de werkelijkheid;  maar voor een gedicht is het meestal  niks. Bronmos markeert wel de plaats waar zich de bron bevindt, maar tevens talloze andere plaatsen waar van een bron allang geen sprake meer is,  laat staan van mos. Zo gaat het ook met bronnymfen en vinders van bronnen, met makers van verzen en met slagen van wieken langs de hemeltergende knechtende hemel.
Vaak was zijn drift groter dan de kennis van zijn drift, genaaid als hij zat in een zak vol woorden. Vereenvoudigde droomfases en drogredenen schikte hij tot een syndroom en vertrouwde op reeksen ongelovige gebeden genoeg om er een feest van te maken.  Maar wie hem leest kan niet verzaken aan het ander beest. Dat snikte terwijl het zijn stigmata volmondig droeg.  Er was geen gedachte die een kind niet kon verstaan totdat zijn idioom de spraakkunst kraakte en zijn l a r g o het doofste oor bereikte, het zijne, soms het onze.  Wat waar is en wat niet zijn wij ook in een reeks idioot ongelovige gewoonten overeengekomen. Zo ook zijn vers en zijn graf, als gewoonte, als ijzig woord achteraf.
In het heelal is altijd wat te doen. Sterren planeten razen door elkaar en moeten in banen worden geleid.  Melkwegstelsels in kaart gebracht en onderhouden, clusters uiteen- gerafeld. Altijd druk, altijd druk.  En dan die reizigers, altijd hun geliefden kwijt, altijd weer. Kosmische stormen trotserend zweven zij die grote ruimte in en vereenzamen.  Er valt gelukkig ook te lachen. Lekker ineens verdwijnen in zo'n sympathiek zwart gat: eeuwig geborgen. Maar dan.....  Een twee drie supernova hoepla, daar ben ik weer. Daag.
We tutten ons tuintje op en kammen het gras, make-uppen de randjes langs het terras: overal plantjes met lippenstiftkleuren, overal bloemen met bloemetjesgeuren. Daarna het heggenhaar weg met de heggenschaar – zo wordt ons tuintje een prachtig gezicht dat plat naar de zomer te glimlachen ligt.
[fragment]  Een stilstaande auto een lamp een doosje lucifers dat op tafel ligt een klok die stilstaat een standbeeld een schilderij een kleur een vliegtuig dat buiten gehoorsafstand is een speld een rebus een postzegel een oog een chocolaatje een weiland een drempel een getekend poppetje een vingerafdruk een plafond
Toen ik, die avond in Santillana,  liep met de donswoorden van een gedicht  ging in een kamer een fata morgana  een luchter aan als een boom van licht.  (Er was niets van de huizen buiten  dan een donker gesloten verbond,  mijn stappen vluchtten omhoog in de ruiten  naar een raam toe dat openstond.)  Ik wist de woorden in mijn geheugen  trage bewegers zijn naar elkaar  een volzin vol in twee diepe teugen,  een versregel inééns regelrecht klaar.  (De straat liep haastig wég van mijn voeten  naar portalen vol oponthoud  waar de echo mij kwam begroeten groeten  met een hijgstem van holten en hout.)  Ik voelde de woorden mij omringen  tot een waaiende groene haag  en vanuit tastbare daagse dingen  lagen beelden in hinderlaag.  (De nacht was begonnen te dalen  uit een hemel vol zilveren gruis  waar de sterren zich vurig herhalen  in gestalten van driehoek en kruis.)  Toen zag ik de luchterboom vóór me doven
Verlegen maakt iemand op zijn mooist, siert hem van binnen  Verstrikt in aarzelingen houdt hij het schichtig voor gezien  Trilt hij van twijfel of is het de inspanning zijn hand niet te laten vangen door gebaar, zijn mond door woord?  Door afwezigheid schittert hij even  Dan kiest hij opnieuw zijn naam en stelt zich handenschuddend voor.
Als ze een landschap was  ze zou bewegen in de wind stilte opzoeken in het gegil van krekels ze zou de zon om water vragen  wolken om genade bladeren om een voetstap de aarde om een vore en een vlieg  ze zou het licht verschuiven donker omschudden vogels zouden stilstaan als penselen in de lucht
Het is vandaag geen waarheid die ik zoek,  Geen Nazareense visser die mijn dood afpakt,  Geen Weense dokter die mijn penis spreekles geeft,  Geen Trierse filosoof die op de bank mijn volmacht heeft.  Vandaag is het geen goedheid die ik zoek,  Geen Gandhi, kaal en mager, woord tot op het been,  En geen Thérèse de Lisieux. (Wat zei dat kleintje weer?  Hard moet ik U voelen, anders is er chaos,  Hard en doodvermoeiend, anders ben ik niet gerust.’)  Geen goedheid, nee, verdomd, ik weet wat goedheid is.  Goedheid is een stinkend bed, een meisjesstem  Van zestig jaar, een fluimend propje vlees  In kussens van formol, een bibberende muizepoot  Waar ik van at, en die mij niet bekomt.  Vandaag is het geen schoonheid die ik zoek.  Schoonheid spreekt vanzelf als ik mijn handen opendoe  In het ivoor van mijn lievelingsakkoord, zeven vingers,  A, kleine terts, uit de nocturnes van Chopin,  Die teringlijder aan zijn Pleyel in Nohant.  Nee, het ware en het goede en het schone zijn vandaag  Een broodwinning voor ingenieurs, therapeuten en artiesten.  Maar ik, ik ben een dichter.  En op mijn nederige stoel, met mijn ambachtelijke trots  Zoek ik een degelijke, propere en zwierige manier  Om hier, vandaag, in deze tijd, alsnog te overleven.
Wil je met mij naar toejeweetwel? toejeweetwel? wil je met me naar toejeweetwelwaar?  Ja, ik wil met jou naar hoeheettut, naar hoeheettut, ja, ik wil met jou naar hoeheettutnou.  Gaan we samen in de dinges en de weetnietmeerzovlug, even naar de komwatwasset en dan weer naar huis terug.
Innig vertrouwd met steeds hetzelfde elkaar, daarvan met almaar minder volle teugen genietend, steeds meer mondjesmaat, maar toch daarvan toch mooi nog altijd steeds genietend -  geef ons maar zonnebloemen, weken lang maar zonnebloemen links en rechts, met hier en daar een wei, een stukje bos desnoods, desnoods een korenveld en zonnebloemen,  wij krijgen daar niet makkelijk genoeg van, wij zijn allang elkaars grande randonnée.  --------------------------- Uit: 'Al fluitend', 2001.
Alleen in een klein huis kan je behoorlijk denken de muren zijn dichtbij genoeg weren de regen met gesneden voegen die regen moet je kunnen horen het dak lekt op bekende plekken daar heb je plastic neergelegd emmers gezet, als er een raam is zelfs een plant, alleen in een klein huis kan je behoorlijk denken.
ik geloof in een rivier die stroomt van zee naar de bergen ik vraag van poëzie niet meer dan die rivier in kaart te brengen  ik wil geen water uit de rotsen slaan maar ik wil water naar de rotsen dragen droge zwarte rots wordt blauwe waterrots  maar de kranten willen het anders willen droog en zwart van koppen staan werpen dammen op en dwingen rechtsomkeert
Ook al wacht ik  allang niet meer op een wonder en kan ik de telefoon  horen rinkelen zonder maar aan je te denken, toch blijven geheimzinnige barricaden opdoemen uit het niets zodra mijn geest tracht door te dringen tot de nachtzijde van je bestaan. ten teken dat ik nog altijd niet geleerd heb je te zien als een uit het oog verloren kennis.
De woorden der gemakkelijkheid, woorden van rose sluimer, kamer behangen met pastelkleurige dromen, dat is de poëzie die u lust.  Volièrevogeltjes wapperen er in rond en de meisjes hebben er een zeer zoete hals en de dichter staat nimmer voor u dan gekleed in het bleekblauwe avond­kostuum van de maan.  Maar de poëzie die wil zeggen dat ons aller broeder de mens is een ellendige broeder, een koude zuster, een slaande aarde - en wellicht ook een verre zon van lief­de, maar deze alleen te bezichtigen middels een zwart glaasje in het oog geplant,  die poëzie eet u snel tegen, nietwaar?  En dat slechts een kiezel de hemel parende met de aarde kan zien, dat hoort u maar hoort u niet -  en vouwt de op elkaar verliefde handen en denkt: ach ik, ach ja en amen.
Ik was gevlucht en schrok Van mijn gezicht, zo bang, zo bleek. Te rond en honend keek Over mijn schouder heen de klok. 
Je moet niet alleen, om die plek te bereiken, thuis opstappen, maar ook uit manieren van kijken. Er is niets te zien, en dat moet je zien om alles bij het zeer oude te laten.  Er is hier. Er is tijd om overmorgen iets te hebben achtergelaten. Daar moet je vandaag voor zorgen. Voor sterfelijkheid.
Ik trok een streep: tot hier nooit ga ik verder dan tot hier.  Toen ik verderging trok ik een nieuwe streep  en nog een streep.  De zon scheen overal zag ik mensen, haastig en ernstig, en iedereen trok een streep  iedereen ging verder.
Zij kijkt mij aan met kleine stippen zij heeft geen naam, weegt niets, geen blad voelt zich betast hoe stijf ze ook zich vastklemt straks als ik het wil.  Ze is een driehoek van wit dons, haar poten haken in mijn hand. Geluk waar toch geen naam voor is dan schoonheid die je zelf niet kent.  Je hoort het suizen er is een betekenis het is niet zegbaar  je mag het niet verliezen.
Ik  ben niet bang voor wat er zal gebeuren.  Er zullen witte dieren door het veld gaan lopen en dat  zal alles zijn.
Het wordt erg stil om mij.  Alles rond me begint te lopen  op kussens. De zon, de bomen,  de bloemen staan gordijnen te kopen.  De muziek rijdt al in flessen voorbij.  Het duurt niet lang meer met mij.
Terwijl ik schrijf staat de hele v.v.l. achter mij en zegt honend Jan Arends jij kan niet schrijven.  Jawel
nanacht en het meisje ik zie dat ze slapen gaat  ze sluipt uit haar daghuid van opgaande zon die ze over een blauwe stoel te treuren hangt
Wat is dit een zoete verbintenis,  u en de dood en ik.  Dat liefde er niets bij heeft ingeboet,  te geraken tot deze rust.  Nu al de vuren zijn geblust,  gaan we over de zachte as  en denken wat geleden moest,  voor ieder tevreden was.
Er is te Heiligerlee een klok gegoten  en het was in de inzet van zijn stem:  of aarde en hemel samen vrede sloten;  hij zong - de wil des makers wekte hem.  En met de macht van zijn metalen mond 
Hoor! Zo is nooit gezongen! Hoor! 't Behang bewoog. En 't haar van 't zwaar bewimperd oog. Wat vloog De ruimten door?  't Zal morgen zijn Of 't niet bij nacht zo hard met zwepen Geslagen had. - Zie door 't gordijn De geesten in hun koude schepen!  De takken schaven aan de randen Van 't venster. In de verte fluit
Een duif die tussen bomen een kleine plek uitkiest tolt dralend om zijn as en komt spiralend neer.
O, dat ik ooit nog eens een vers met o beginnen mocht, dat het dan ongezocht een ode werd waarin zeg maar een dode dichteres tot leven kwam ofwel een warm lief lijf tot marmer werd waardoor voor wie daarvoor gevoelig is een adem ging als was het leven nu voorgoed betrapt.   Maar nee, wat bij mij ingaat moet bezinken,  verdicht zich tot een sprakeloos substraat dat roerig wordt en uit wil breken
Nog niet. De zoon moet nog trouwen, de oude nog stervan. Er komt nog wereldvoetbal en goudvissenbroed.  In de reiskist vouwt zij de avondjurk, kinderkleren, gesloten papieren. Eetbaar de kleine vruchten en draken van koek.  Op de steiger blijkt de kist gevoerd met gestreepte zijde. Leegte, lavendelgeur. Gisteren zwommen hier zwanen als schepen.  De woorden struikelen. Verhalen worden brabbeltaal. De namen van de kinderen raken vergeten.  Er was een bos met grijze stammen, een groot dier dat zij onverschillig waarnam. Beest, dacht ze, beest.  Wind blaast een lied in kwinten en octaven. Gestrekte takken wuiven met hun laatste hand. Er is een boot  om haar de lege haven uit te dragen. Zij heeft nog een stem. Zij laat zich
Lucht jaagt haar grijzen voorbij,alle. Kan hier een vlucht meeuwen doortrekken alstublieft om de wind te bevliegen en er af en toe af te vallen?  En mogen ook wij zo ons eigen leven zijn door- gevlogen, aan groot gefladder opgestegen om hemelhoog te gaan lallen en te vallen zoals meeuwen nu eenmaal vliegen, en te worden verzwegen?  Nacht valt. Het grote over het kleine. Zwijgen is jouw hand over de mijne, en dertig jaar later  de hand van jouw dochter over de hand van de mijne.
Lang zitten kijken hoe de verkankerde stam van de oude vlier verbrandde  niet na te vertellen dit trage eenzelvige afscheid deze vanzelfsprekende geboorte van as  en niet te rijmen hoe onderwijl naast de tijd in een belendend dichtgesneeuwd heden de zevenslaper ontwaakte en de radio het lied zong van de fonkelende beker  en hoe later de witte kamer zwarter en later  dan ooit was en het lichtgevend horloge zijn adem inhield, luisterend naar de onsterfelijke klok van de houtworm - 
Zo tussen Kerstmis en Oudjaar dan is het  buiten stil. Over de velden ligt een sluier alsof die mij zeggen wil: bedek, vergeet wat is geweest en til gedachten op naar nieuw,  toe kijk nog eens, probeer het, vol  verwachting, als een kind naar al 
in de lucht tussen langzaam dansende wolken in een bos achter de bomen met hun zwarte lover in het plasje met de salamanders naakt op het gras zo stralend als een maan maar stralen kan alles had je afgelegd alle antwoorden slechts in vragen gekleed deelden we alles wat we hadden tot we niets meer konden en niets  meer bezaten.  nu is de maan zeker zestig mager en vaal de haren wit bij haar nachtelijke wandeling kijkt zij steeds naar de grond zie je mij niet meer staan jawel jawel ik ben in gedachten ik denk steeds aan jou hoe het toen was ik weet het nog precies ik zie het nog voor mij hoe wij elkaar voor het eerst zagen allebei wit en jong en nog helemaal zonder schaduw.
Er was een briefje dat de moeder van de drie meisjes waar ik soms op paste voor mij op tafel het gelegd. 'Toen ik vanmorgen vertelde dat jij vandaag zou komen, begonnen ze te juichen.'  Er waren die drie meisjes die me leerden dat als je een mandarijn pelt en het lukt de schil heel te laten, je een wens mag doen.  Er was de wens die ik deed, bij elke mandarijn opnieuw.  Er was een meisje helemaal opgetogen over wat zij wenste. 'Ik doe steeds dezelfde wens', riep ze.  Er was een meisje dat zei: 'Misschien weet ik wel wel welke wens jij doet. Misschien hebben wij dezelfde.'  Er was iemand die vroeg: 'Wat mis je het meest?' 'Thuis zijn', zei ik.
Dit doen we nou eens lekker rustig aan. We krijgen van verliefdheid echt geen pijn. Er kan dan ook heel rustig aan gedaan. Dus niet te hard van stapel, poppedijn.  Maak je geen zorgen over de termijn. We zullen immers met elkander gaan. Want dit wordt rozengeur en maneschijn. Daarover kan geen misverstand bestaan.  We nemen alle haltes langs de baan. Waar het om gaat is niet op hol te slaan. Dus hou je paarden stevig aan de lijn.  Voortjakkeren zou echt een misdaad zijn. Dus lekker rustig aan, dat houdt het fijn, zo zei de spreker. Lekker rustig aan.  Vrij naar: 'Nice 'n Easy'.
Ik zal wel zien in dat rotgebied van duisternis of daar nog iets is of opzettelijk niet; ja ik zal misschien nog even pogen daarheen te kijken met glazige ogen net als andere lijken of als een groeiende kreeft uit mijn strak huidskelet naar buiten breken om wat mij omgeeft te verlaten, met wat ik beteken.
Het is nooit één woord dat het leven vergelijkt het zijn er vele, het zijn vele gezichten verwrongen of versplinterd, met stoppels of met lichte make-up, met haar eraan of een hoedje dat nergens bij past  in elk gezicht een kistje van huid in elk kistje dat open kan een schat van vlees en bloed waarmee elke bewering tot leven kan komen, elk tegendeel met evenveel kracht, waarmee kortom elk woord een eigen leven leiden gaat.  Versta je me nog als ik lispel, versta je me nog als ik mijn tong tussen mijn tanden hangen laat en bijt, geen gezicht dat  alle andere overbodig maakt, geen woord dat aan zichzelf genoeg heeft, het zijn er vele, juist degene die over niets gaan: niemand kan in taal alleen bestaan.
De koude stilte van de donkere kerk. Ik zie de oude monumenten weer, ruik de bestorven wierook van weleer, herken de schedel, de gebarsten zerk.  De kale koster, zuchtend aan het werk bij 't altaar, zet daar doden bloemen neer. Een duif vliegt op en laat een witte veer en ritselt aan het venster met zijn vlerk.  De laatste non, in een verweduwd kreunen - ik zie haar knielen en zich moeizaam steunen - bidt haar gebed. Een kaars dooft flakkerend uit. 
Overbekend dit huis: de andertijds maar onherstelbaar ingesleten klanken, de tafel voor de vrome spijs en dranken voorbij de stoelen, recht aaneengerijd  en ik – de eredienst allang ontwijd - muitend in heimwee naar de oude banken, niet wetend of ik bidden moet of danken voor wat zich indekt in gedegenheid.  Verweer dat bij de open kist verstomt, aan die mij na staan en mij zijn ontheven, het kroost incluis tezamen uitverkoren.  En ik van vraag naar vraag opnieuw verloren: waarvoor het is dat wij ons leven leven, hoe het gekomen is, wat ervan komt -
Ik adem niet, ik zing.  zelfs als ik zucht, klinkt het  per ongeluk alsof ik  een paar noten neurie  die me vannacht, terwijl  ik sliep, zijn voorgezongen.  Het is alsof de lucht  mijn deken is en ik  mijn hoofd het liefst  te rusten leg op het kussen  van mijn longen, de plek  waar ik mijn hartslag hoor  in vierkwartsmaat:  dat ik besta, dat ik besta. 
Graag sta ik op de brug en staar naar het water dat onder mij door stroomt. Stuur ik een boodschap,  hol ik naar de andere kant de post tegemoet, hang over de leuning en zie mijn woorden voort drijven,  weg, op reis: brief aan de volgende  brug. Maar soms komt aan de overkant geen teken meer. Heeft het water  mijn bericht verdronken? Woont er  iemand onder de brug in het geheim die eenzaam is en verlangt zoals ook ik?
Is hij er nog? Hij is er nog. Ik ga even niet meer praten, zegt hij. Elke stap lijkt nu de laatste. Het nieuw infuus, de ogen gesloten, de ogen open. Hij mompelt dat hij even niets meer zegt. Elk moment lijkt definitief. Misschien blijft hij, blijven wij, voor altijd hier. Is hij er nog? Hij ademt uit, is stil en ademt dan weer in. Hij is er nog. Ik houd even mijn mond, zegt hij.
‘Weet je hoe je kunt zien wanneer iets goed geschilderd is?’ vroeg mijn oom in zijn hobbykamer, waar hij zijn Meer bij zonsondergang met de voorkant tegen de middagzon hield. ‘Als er geen licht meer door het linnen dringt.’ Ik draaide  de ansicht om die als voorbeeld had gediend: Camping Seeperle, Bodensee, en wist opeens dat ik liefst elk gedicht met sinterklaasrijm wilde schrijven, inhoudelijk haast zonder gewicht, in de hoop – ‘We kwamen er vaak, je tante en ik’  – dat er vanzelf iets in sloop en daar bleef waar geen vinger achter te krijgen is, zoals ofschoon je engel je niet mis te verstaan zijn Eden uit gewezen heeft, de herinnering  aan zijn meisjesgelaat, dat een en al buiten was zo zonder noodzaak van een binnen, dat je aldoor hoopt het weer te zien wanneer ooit geen zicht meer door linnen dringt.
Het glijdt als tovervinger langs de wand  Van jeugdspelonken tastend naar het heden,  Uit 'n oud en lang vergeten boek gegleden;  Groen was de achtergrond, kaarsrecht haar stand.  Een koel verwijt aan 't vorm'loos lijfsverkleven,  Een mene-tekel waar ik lang op staar,  En toch geen drogbeeld, want een kinderleven  Verstond die lijn en richtte zich er naar.  O lafenis voorheen van 't nu verstoten
De schilderijen van Karel zijn sterk. Ruimtelijk. Decoratief. Mooi van kleur. En met fijn, met een echt beeldend vermogen geborsteld en gepenseeld. En wat is er met de compositie? De compositie is origineel. En de etsen van Gerrit en Japik zijn mooi in zwart wit verdeeld, gevoelig van lijn, hun droge naalden zijn als fluweel. En wat is er met de compositie? De compositie is origineel. En de aquarellen van Hoereboer, de beelden van Kees, de litho's van Neel, de mozaïeken van Keesje zijn stoer van aanpak, transparant, sterk en beeldend, verrassend opmerkelijk veel belovend. En de compositie is jezus natuurlijk de compositie is origineel.
En weer vliegen ganzen  de winter in langs een hemel  met enkel wolken ik hoor ze 's nachts  als ik slapeloos lig jouw gemis in  gedachten vertolken.  En weer lichten bomen, decembertijd, met zingen en feest en cadeaus dan kijk ik omhoog naar het vleugelgordijn en bedenk hoe anders het  dit jaar zal zijn  zo eenzaam en slapeloos   En nog steeds raast een oorlog en verjaagt mijn slaap. Als de nieuwe ochtend zich meldt zijn de ganzen voorbij  zo voorbij als wij - is de hemel verlicht toont de dag een gezicht
Als ik kon spreken zou je alles weten: hoe ik een zomer lang in een vitrine heb gelegen, tussen domme dolken lag te geeuwen en op een vreemde feestdag door vijf verwarde vingers werd bevrijd.  Bevrijd. En in een dekenkist verstopt. Er waren avonden dat ik werd gestreeld. Dan zei een stem: 'Ik heb oren, ik hoor dingen. Hoe kan Deborah zoiets doms beginnen?'  Het is een oud verhaal van stug metaal. Maar in de nacht van twaalf op dertien acht vertrok ik in een vestzak met een hart  dat sloeg. Een stem. Getier. En toen, opnieuw, die meisjesnaam. Het kwam op dienen aan.
Het sonnet in het Noorderplantsoen  Er valt een diepe sneeuw van de kastanje. Ik zit moe op de trappen van de vijver, staar naar het water, de fontein, becijfer hoe diep de bloesems windstil, wit-oranje,  het asfalt met onhoorbaarheid bedekken. Het zou een offer kunnen zijn, aan wie dan -  stilte. Ik ruik het hevig, adem langzaam in en uit, mijn rug even strekken.  Hij heeft mijn brieven twintig jaar bewaard. Het gesprek reikt over duizend mijl naar het zuiden, ik luister aan de hoorn en denk aan  de tonen, hoe ze vallen, van het spinet, als hij het opent en de toetsen aanraakt. Ik laat liever het verval zijn werk doen, aards.
Tegels de velden op het suizend wiel van de winter, de pottenbakker. Maar winters gieten nu ook de ijskruik van oogopslagen, blauwe tegelvloeren en  -wanden, kwik in de thermometers van de zomer; onderwereld steelt nu smaak, licht; vlekt het waas van de druiven; roof in volle bloei zwaait zijn bijl.  Bij de geknotte linden is doorzichtig -stralend met lichtrode vruchten, geel en groen blad, sneeuw op zijn takken -  de meikersenboom verschenen, roomwit bloesemend, takkenwringend spiegelend door het raam in de koudblauwe tegels.
het avondje  was op bezoek  ik was weggegaan
De jazz stamt van de negers De negers in Amerika  De negers in Amerika stammen van huisuit uit Afrika  Ze werden door ons Hollanders met schepen naar de States gebracht  En bepaalde niet eerste klas maar als beesten vastgeketend in  stinkende ruimen opeengepakt om aan de overkant - zo  ze nog leefden - als slaven te worden verpatst  Een zwarte smet op ons verleden maar hadden we ze niet gebracht
Noem me Anna en ik ben gewoon de buurvrouw die gelukkig zwaait als ze een taart bakt of de hond uitlaat Je mag haar wel maar kent mij niet Ik ben het spook dat in je huiskamer de spulletjes verplaatst -  het oog dat door een bolle lens je buurt bewaakt Je kent me niet  Je noemt mij Igor Ik woon drie stralen verderop en rij altijd om zeven uur met een Kadett de wijk uit naar mijn werk - de rol die ik vervul als held als wolf tussen de schapen Ik ben niet bang maar als je slaapt sta ik bewogen door het vaderland soms huilend in je achtertuin
't Liefst trok ik helpend door de hele maatschappij: gaf 't jonge leven voor het welzijn in fabrieken, verlichtte hier wat leed en maakte dáár wat vrij. Bracht zo een kwinkslag aan de ongeneeslijk zieken.  Ik sloeg mijn tenten op vóór Wilton-Feyenoord, Vermaakte 't werkvolk met wat leuke imitaties en gekke stemmetjes of schalkse declamaties. En stond met druivensuiker 's avonds aan de poort.  Maar wáár ik kom slaan hele klassen op de vlucht: een werf stroomt leeg, een drukke helling wordt verlaten.  Dan keer ik bitter weer, langs onverlichte straten en slinger troosteloos mijn feestneus door de lucht.
'Luisteraars, naast mij zit Ernest van Trippelen Ernest, vertel eens Hoe is het gegaan  Met je balletcyclus?' 'Pokkekolerezooi!' 'Ernest, bedankt hoor' 'Okay, graag gedaan'
'Herinner jij je dat prachtige horloge nog dat ik een jaar of vijf geleden verloren heb?" 'Jazeker.' 'Weet je nog hoe ik werkelijk overal heb gezocht maar het ner- gens kon vinden?' 'Reken maar.' 'Trek ik gisteravond een oud vest aan dat ik in jaren niet meer heb gedragen en nou geef ik jou te raden wat ik in het linker zakje vond?' 'Gefeliciteerd! Je horloge!' 'Nee. Het gat waardoor ik het verloren moet hebben.'
Here, zonder naam en zonder gezicht   Zie vanuit den hoge     Op uw droeve eenhoorn neer     Die danig hunkert naar uw licht,    Die sierlijk door de wouden dwaalt   Maar bladeren geen voedsel vindt,   die voor de poort der doden draalt,   Allen bladeren op uw wind.    Here, zonder handen zonder stem   Snij de lichtlans van zijn voorhoofd   En vang hem in uw stalen klem   Voor de wereld hem de glans ontrooft,    Lok hem langs de stapsteen sterven,   Niet als anderen domweg gedoofd   Maar rein, vrij van bederven   Langs de kruisweg waar hij in gelooft.  
Ik besta dit betekent ik leef, ik adem ik heb pijn.  Ik besta dit betekent ik lees, ik schrijf, ik eet wanneer ik iets te eten heb.  Ik besta dit betekent ik denk na, ik vraag mij af of ik besta.
Je mag ieder gedicht van mij graag zingen maar niet altijd met een gezicht of begeleid met hoe heten die dingen, lieve vreemdeling. Ikzelf, ik fluisterde mijn woorden pas als de schemering de tekst verduisterde en ik zeker was dat niemand luisterde, maar als je echt moet in het publiek is een beetje muziek en de hele rest mij ook goed hoor. Mij is alles best.
Ochtend: tegen de wind heft een vogel zijn vlucht op.  Middag: aan de voet van een praatzieke fontein kwijt een klein dier.  Avond: de bomen op de kade dopen hun donkere takken in het water tot de volgende dag de zon ze weer opdregt.
We zitten er naakt aan tafel. je ogen verlichten de kamer. Je fosforescerende vlinderhanden verschikken de lucht Als je tegen me praat of slapen op het zwarte kleed.  Ik raak ze dagelijks aan. Hun levenslijn weet hoe ik heet. Hun doorzichtige aders verbergen de loop van mijn lot, de vlucht Van ons bloed dat het wit van je wangen verandert in vlekkend verlangen.  De tuindeur waait open. Beginnende regen doorritselt de bomen, Besproeit het rukkende raam waarin jij zit te blinken, Licht waarin ik me zie, in wie ik misschien verdwijn.  Je stapelt borden, verwijdert de kruimels en schenkt nog wat wijn. Ik hoor in de keuken het blauw porselein en de messen tinken, Ver. Mijn benen doen pijn van het niet naar je toe kunnen komen.
Ik sliep nabij een fontein met mijn hoofd in jong gras, ik droomde dat ik een klein jongetje in Pamel was.  Een avond met bloesemgeur, een vleermuis, zot als ik, mijn moeder stond in de deur, lachend, een ogenblik,  naar alles en naar haar kind; zij zong, ik wist waarom, zij zong zoals graan en wind. Moeder, ik kom, ik kom.  Toen sprong ik luid op haar aan en sloeg neer met mijn hoofd op arduin; sterren en maan flitsten en werden gedoofd.  Wie weet waar de droom begint, waar de wind, waar het graan, waar de moeder, waar het kind, gekomen en gegaan.  Zalig ontwaken, in pijn op haar schoot, en daarom ontwaakte ik bij een fontein.
Waar stil toen de abrikozenboom stond,  sta ik nu stil.  Tussen de gladiolen weet ik de plek waar zij toen stond: zij wierp mij de abrikoos toe - toen. Nu,  terwijl herinnering met zich doet wat zij wil, beginnen wij opnieuw met bijten, haast tegelijk, tussen  de maïsplanten: zij in haar abrikoos, ik in mijn abrikoos;  terwijl de kleine vossen nog door de wijngaard sluipen, en de zee, fluisterend: bij mij is zij niet; nee, hier vind je het niet; in mij is zij niet.
De zee kan het niet helpen, in weeën komt haar drift; voor haar opwelling wijkt hij, haar bedenking beent hij na.  Van zijn bestaan verschijnt het vluchtig spijkerschrift, in scheve aanloopregels, bijna kwatrijnen.  En door haar plompverloren dweilen worden zij weggewist.  Ieder spoor van zijn gedribbel moet verdwijnen, of hij zich in de drang om voort te leven zonder nadruk had vergist.
Twintig keer naar het journaal gekeken en het is nog steeds waar: zomaar in het web gevlogen van de oorlog van anderen.  Bestaat er in het Russisch ook een woord voor schuld, woord voor genade, noem het woord dat macht niet duldt:  voor zulke pijn heb je niet eens een woord.  Twintig keer naar het journaal gekeken en het is nog steeds moord. Je zoekt de weefsels van dit abrupt verhaal. Je vindt  het woord, who cares of het bestaat of niet. Wereldverdriet.
Geef een Fransman, een Engelsman  een klap met een houten hamer en luister of geluid nog met landstaal in verband gebracht kan worden  Indien klap hard daarna vergelijken: het geluid van een slapende Fransman het geluid van een slapende Engelsman  Universele grammatica en fonetiek van slaapgeluiden zonder woorden
Haar hoofd hing over de wasbak, haar lijf stulpte weerloos de billen. Het moment leek bestemd voor de slag, een sobere nekslag, zonder gestribbel.  Even streek hij met plagende vinger. De huid trok strak als een vlies op de melk. Zijn lust verhardde. Hij trachtte te willen. Zij kirde verleidelijk: is dit het moment?  Toen zag hij zichzelf in de spiegel, de magere benen, het veel te ruime hemd. In zijn oog kwam de kracht van de liefde. Hij kneep in haar billen, barmhartig gestemd.
Dit zijn de schoenen van een man die als je zegt hier zijn je schoenen zegt daar zijn mijn schoenen.  Denkt: mijn bloemen, mijn bloeien in de wereld. Hij reist op sokken voor zijn huis heen en weer. Hij komt weer binnen en verplaatst zijn schoenen.  Is hij die lieve man die met de kinderen praat. Kan deze nieuwe wijk een nest tegen de wereld. Hij zwemt zijn grenzeloze ogen in en uit.  Op een ochtend als de wereld overloopt, dat hij dan de ramen openzet, hij neemt zijn buks en schiet alle bloemen bij de buren alle dood.  De mensen praten, wijzen, lopen door elkaar. Alles gefilmd door de media. De bloemen, de emoties in de buurt, kijk, zijn schoenen.
Ik wil u aan mijn voeten leggen. Knielende kameel met zachte mond uw droefenis besnuffelend - kom berg u in mijn zand. Des wereld wildernis wil ik verzoenen, lippen drenkende kameel vol bulten zijn, wonden en builen dragend van de reis door brem en kuilen. Reikt het tot zwerk, dit zachte oog dat sap weent van dorst? Rijst er een horizon als ik u mijzelf reik, versmachtend? Fata morgana, dorst naar ons.
Toen ze een meisje was van zeventien moest ze een hele middag erwtjes doppen op het balkon. Ze wou de teil omschoppen. Ze was heel woest. Ze kon geen erwt meer zien.  Toen ging ze maar wat dromen, van geluk, en dat geluk had niets van doen met erwten maar met de Liefde en de Grote Verte. Dat dromen hielp. Het scheelde heus een stuk.  En dat is meer dan vijftig jaar terug. Ze is nu zeventig en heel erg fit en altijd als ze ‘s middags even zit, mijmert ze, met een kussen in de rug,  over geluk en zo… een beetje warrig, maar het heeft niets te maken met de Verte en met de Liefde ook niet. Wel met erwten, die komen altijd weer terug, halsstarrig.  Ach ja, zegt ze. Ik kan mezelf nog zien,
Het kastje met haar trouwservies, de sofa en de oorfauteuil zijn gisteravond van de wand geschoven. Kranten op de vloer. Een tafel, uitgerold behang, de witte achterkant naar boven, de lijm in waaiers uitgestreken. En staande op het keukentrapje reikt zij omhoog met nat en zwaar papier vol roze veldboeketten.  Zij schuifelt naar de recreatie. Zij krijgt penselen, waterverf en donkerblauwe tekenvellen. Er komt een meisje naast haar zitten, maakt potloodschetsen van een plant met ronde bloemen op drie stelen, en zij kleurt in: geel, rood, oranje, dat doorbloeit in je huis, nu nog, tussen de spiegels en de foto's.
je weet ik ben een moeilijke vriend, die slecht eet, moeilijk loopt, stofmijt ademt, daarbij denkt het leven met je uit te zitten.  daarom dat liggen helpt. daarom dat ik lig en me grondig leeg maak om mij te ontdoen van jou, niet dat het lukt, ze houden ons lekker  samen filmpje zien, onszelf als mens daarin weten te vinden, emoties laten verbasteren.  weet ook - gezegd in alle tederheid - dat ik niet van je houd, omdat zoiets me telkens in de rug schiet.  dus kom jongen, allebei bolhoed op, staart laten groeien.  Voor Paul Verrept
Het voordeel van over je heen laten lopen is dat je met niemand problemen hebt. Toen ik besloot mij niet meer in een hoekje  te laten drukken, kreeg ik prompt onenigheid met vrouwen, vrienden, elektriciens, kleine kinderen en huisdieren. Om het tumult te ontvluchten reisde ik naar Australië waar ik het aan de stok kreeg met nandoes en buidelmarters. Eénmaal werd ik zelfs gebeten door een jeugdige koalabeer. Soms verlang ik waarachtig terug naar vroeger. Er was vrede. De gesprekken verliepen gemoedelijk. Het ging van: 'Tsjee, wat loopt het hier lekker zacht. Is dit soms een Perzisch tapijt?' 'Nee, geen Perzisch tapijt, vriend. ik ben het.' 'Goh, je zou toch zweren dat je over een Perzisch tapijt liep, zo zacht is het, heb je bezwaar als ik er even bovenop kom liggen? Met jouw vrouw?' 'Wie ben ik dat ik bezwaar zou maken. Condooms vind je in de linker la van het buffet.'  Alles beter dan ruzie.
Het luchtschip van zijn pyjama is krap bemand: weinig hens aan dek.  Met sperwers in mijn ogen slecht ik de breuken en de deuken in de kamer, hang de schaduwen aan de kapstok en hijs hem in zijn gewone broek. Sporen van oude strijd zitten nog in de hoed, maar teruggebracht tot de laatste, op onvaste voeten.  Zijn ogen dwalen door zijn lentetuin, de hele tafel staat in bloei.  Kijk de hyacint gaat als een geil beest uit de bol, zegt hij.  Ik kijk. Als ik me afwend zakt hij terug in de dood van zijn stoel.
EN GELOVEN? In het gave gebit, de angels en de tentakels van de beesten en beestjes velerlei geloof ik,  in de uitwissing der sporen en de wenteling van de tekens,  in het luchtkasteel dat het lijf is en in de mens die de moed heeft.
Ze zijn nu weer samen de jongens van Deelder Na Arie en Jaap kwam Corrie het laatst  Ze hebben op elkaar gewacht Arie en Jaap en die samen weer op Corrie die de jongste was  Nu lopen ze rond door het Hiernamaals en drinken een borreltje op onze gezondheid  Ze lachen en praten en hebben geen pijn en ze laten ons weten: Het is niet erg om dood te zijn
Het rare beest met sprinkhaanpoten en geelzwarte ogen lengte ca. 2 x mijzelf heeft me vandaag weer een par keer beloerd.  Ik liep over straat en ging de hoek om ik keek(ik voelde wat) achterom de straat in waar ik net doorgelopen was.  Om de verre hoek keek het rare beest met zijn sprinkhaanpoten gebogen de voelsprieten tastten de muur af en het straatnaambordje.  Het beest loerde Het beest met zijn sprinkhaanpoten loerde naar mij.  Het beest was groot ook vanuit de verte Snel ging ik de hoek om.  En net weer, bij het tandenpoetsen ik keek in de spiegel Hoe geel mijn tanden waren.  Het rare beest met zijn spinkhaanpoten keek mee Hij stond achter me ik draaide me om Rot op zei ik en hij rotte op.
Huizen hebben ramen (vensters) en minstens één deur.  Huizen zijn om in te wonen (liefst knus).  Soms is een huis ondergebracht in een flat (wat mensen leuk, eng of duf vinden, bijvoorbeeld).  Huizen gaan lang mee (opmerkelijk lang voor het vele dat ze moeten doorstaan; binnenin leven mensen liefst graag).  Huizen hebben daken (waarop vogels neerstrijken, uitgeput als ze zijn van lange vluchten).  Huizen doen mensen glimlachen (zelf gezien).
Volgens de astronoom die met de mond vol tanden staat -knappe kerel- was er in het begin al iets.  Iets: met veel aantrekkingskracht, een zwart gat, een vlam in mijn hart.  Zo niet, geen gebeurtenis t voor t +1, en dan ook niets daartussen  waar tijd plaats  kon vinden. En zonder tijd geen pijl die ergens vertrekt om God weet wanneer ergens anders aan te komen. 
Hij meet de afstand tussen mijn kruis en de grond. Hij legt zijn centimeter om mijn hals als een strop. Zijn vingers betasten de stof.  Ik hou mijn armen stijf uiteen: een vogelschrik in de binnenkant van kleren. De naalden prikken door de voering heen.  Ik word opgemeten als een partij land. Zijn vrouw stelt mij te boek. Hij dicteert haar  -de spelden in zijn mond- drie rijden getallen die nooit zullen krimpen bij het wassen.
Een lichaam, blind van slaap, Staat in mijn armen op. Ik voel hoe zwaar het gaat. Dodenpop. Ik ben een eeuwigheid te laat. Waar is je hartenklop?  De dikke nacht houdt ons bijeen en maakt ons met elkaar compact. ‘Om Godswil laat me niet los, mijn benen zijn geknakt’, fluister je aan mijn borst. 
Wij, die in weerwil van de tijd het onverdraaglijkste verdroegen, vanaf dat wij de weg insloegen die naar voorbij de einder leidt,  beseffend dat wij, juist omdat wij haakten naar het allerhoogste wat is gezaaid niet zullen oogsten, wij gaan het ongeweten pad  tot aan het ongeweten eind,
Schrijf je nog wel eens jongen?, vroeg mijn moeder mij. Je maakte van die mooie verzen vroeger en verhalen. Ik vraag mij af: in wat voor wereld leven wij. Moet je nog thee? Ik bedoel: dat banale, ze schrijven over dingen waar geen woorden voor zijn. Ze keek omhoog. Begrijp jij hoe men zich zo kan verlagen, zich zo door de maalstroom van deze tijd - och jongen, toe, doe jij er eens iets aan, jij bent toch mans genoeg om iets van waarde voor het leven te maken, met als stimulans het Woord des Heren dat ons is gegeven?  Ze keek mij aan. Ze greep haar laatste kans: Iets om te lachen dan, misschien. Ze lachte even.
Achter ons raast een nachttrein dor het weiland - wij kwamen van ver, op verhaal, staan met lange jassen in de gang, herhalen enkele gebaren.  Wij weten weer hoe deze vrouw ons soms niet meer kon zien wanneer zij door de grote kamer ijsbeerde, vlammen van zich  afsloeg, onverstaanbaar werd.  Iemand zal later, precies op dit moment wellicht, met niet onvaste stem, zeggen dat ook wij onze tijd hebben gehad. Zoals afgesproken.
Ik was het middelpunt en kwam uitstekend over. Vrienden roemden mijn geslaagde hoofd-hart combinatie, vrouwen begrepen aan de onhandige wijze waarop ik hun bloemen in een vaas deed dat ik hun man was, er was meeslepende muziek en gespreksstof.  Toen slopen onverwachts mijn ouders langzaam binnen. Onwennig zagen zij die onbekende mensen van tegenwoordig met hun ingewikkelde losse aandachten van niets, dat halfzatte gehang, zelfs mij brachten ze niet onmiddellijk thuis.  Maar ze hadden iets ouds bij zich, nog van opa en oma, dat naar middeleeuwen rook en als je bleef snuiven nog verder: vreemde weiden in, waar zo nu en dan een gestalte opdook, naar iets mepte en achter rotsblokken verdween.  Toen werd het stil, of nee, heerste er zoemen, veraf dreunen en kraken (mijn verjaardag was allang volstrekt gedaan(, prachtige kleuren maar diffuus; ook leek het of ergens iets haperde maar wat? Zelfs het water leek niet helemaal te stromen.  En opeens zag je het allemaal wegspoelen, het putje in: partijtje, Talmoed, Bach, gedachtencoördinaten, voorstellingsvermogen, alles ging er aan en 'alles' en niets, 'niets'... Niet langer duurde het, duurde, duurde het maar.
Hé bermtoerist langs uitvalswegen van je verlangens.  Hé vaandelzwaaier op de afslag Wanhoop-Noord.  Laat je toch niet verneuken man, je hoofd is echt geen voddenkraam vol halfvergane geestdrift. Wie heeft je dat ooit wijsgemaakt?  Kom op, de vlegeljaren zijn nog altijd op de pof. Vannacht gaan we de kroegen af en maken zelfbedrog het hof.
Aan de ene kant staat het ding. Aan de andere kant staat het mysterie. Meer van het ding en het mysterie weet ik niet.  Hoe in naam van wat dan ook, Hoe kan ik er meer van weten? En dit weten is een klein weten, voeg ik er aan toe, Een klein idee hoogstens, klein In zijn gevolgen Voor de tijd.  Als aan de ene kant staat het ding En aan de andere kant het mysterie, Is de wereld duidelijk.  De straat is de straat waar ik vrienden tegenkom, De bomen bloeien zoals zij moeten bloeien, met bloesems, De wind waait wanneer zij wil, En het gebrek aan meer weten Dat aan de ene kant staat het ding En aan de andere kan het mysterie Is mij een onuitputtelijke bron van vreugde.
Ik houd het meest van de halfland'lijkheid: Van vage weidewinden die met lijnen Vol wasgoed spelen; van fabrieksterreinen Waar tussen arm'lijk gras de lorrie rijdt,  Bevracht met het geheim der dokspoorlijnen. Want 'k weet, er is waar men 't leven slijt En toch niet leeft, zwervend meer eenzaamheid Te vinden dan in bergen of ravijnen.  De walm van stoomtram en van blekerij Of van de ovens waar men schelpen brandt Is meer dan tijmgeur aanstichter van dromen, 
Ik weet: je leeft daar in het land van licht. Je bent niet dood, je leeft. Ik weet het met mijn hart.  Ik weet: de liefde die ons bindt sterft nooit. Liefde kan niet sterven, omdat zij eeuwig is. Daarom blijven wij  in liefde met elkaar verbonden, jij daar, ik hier.  Ik weet: je zorgt voor mij vanuit het land waar jij nu leeft.  Je ziet er wat verborgen is, je ziet de levensles die ik te leren heb, de opdracht  die ik vervullen mag.  En met al je kracht inspireer je mij en sta je mij bij.  Ik weet: je bent niet dood, je leeft. Ik stuur je al de liefde
Mijn vader sterft; als ik zijn hand vasthoud, voel ik de botten door zijn huid heen steken. Ik zoek naar woorden maar hij kan niet spreken en is bij elke ademtocht benauwd.  Dus schud ik kussens en verschik de deken, waar hij met krachteloze hand in klauwt; ik blijf zijn kind, al word ik eeuwen oud, en blijf als kind voor eeuwig in gebreke.  Wij volgen éen voor éen hetzelfde pad, en worden met dezelfde maat gemeten; ik zie mijzelf nu bij zijn bed gezeten  zoals hij bij zijn eigen vader zat: straks is hij weg, en heeft hij nooit geweten hoe machteloos ik hem heb liefgehad.
Er vaart een schip, het is een veronachtzaamd iets. Het was er niet en nu zit ver in zee Als wolkenlucht haast vanzelfsprekend, Een helrood jacht. Je kunt het zien en wil er zijn. Het is wellicht van balsahout. Het lijkt niet voor de vaart bestemd.  Is alles er bewaaid met zout? Gewijzigd is een jacht zichzelf niet meer. uit tegenzin kwam het naar voren, Het vaart steeds klein en wendbaar Er op uit. Verbouwd komt het terug  En minder rood. Het is het weinige Rood dat een jacht van dit jacht maakt. Rood dat naar elke plek Waar het was smaakt.  Als wij er zijn zijn wij er in een moeilijke verhouding,, Want alles is er anders dan het is.  Er is een jacht, dat maakt mij weg. En op dat jacht is alles  Onnatuurlijk echt.
je kunt het niet ontkennen, zij was hier, zij heeft over een muur van tijd gekeken en deze code gehanteerd als teken van eeuwigheid. Een omtrek gaf zij prijs en zij heeft hem verscheurd noch opgegeten.  Haarfijn sluitend levert hij bewijs dat zij bestond. Dat zij hier heeft gezeten met mij en haar spoor trok op dit papier.
Er is zoiets droefs in de wijze ogen van varkens dat zij wel profeten lijken voor de slachttijd. (ik heb het niet erg op profeten en jij? Nee meer houd ik van het klimop dat omhoog klimt) Hun slagtand uitgerukt als zij op de lopende band het moederlijf uittrekken, exodus heet Egypte, de rode zee door van hun verlossing, stro tegemoet en de messenrijke afgodsbeelden van de mens. Soms staat er één, een oude beer onder de oude boom van de kennis, oud uitstervend appelras, doodstil en kijkt naar de wind op de horizon, door inzicht blinder dan van nature bijna.  Bijna zie je, in de bruidsachtige herfstsluiers in de lispelende wind, in de kruidigheid, de gedachte- wolk op zijn topzware kop: gestreept rende ik, ever eenmaal, en wat ben ik nu! O jammer van de getemde varkens, zij zijn de dichters onder de dieren, melancholiek en van weinig nut totdat aan de muur afgebrand, hun speklaag openklapt als een elegie.
Die, sloot verlaten, in de hemel uit vissen meende te moeten gaan,  ving vuur, hing, maanden nog, aan een hoogspanningskabel te waaien, steeds rafeliger en valer.  Was eindelijk zo mooi versleten, als was hij nooit reiger geweest.  Toen kon ik me weer vergeten.
De wedstrijd was het juiste spiegelbeeld van die 2-1 in het gedoemd verleden. Eerst werd ik in de Hel gevierendeeld, en daarna kwam ik in de Hof van Eden.  Twee-een verliezen of met 2-1 winnen: ontgoocheling of een uitzinnig feest. Je kunt er maar het best niet aan beginnen, dan is je leven wel zo kalm geweest.  Ik vond het jammer dat wij toen niet wonnen, want winnen is het doel van elke sport. Maar anderzijds is voetbal meer dan verzonnen: geen mens die er veel menslijker door wordt.  Natuurlijk was ik blij met onze zege, als journalist was ik zelfs dubbelblij. Wij hadden immers iets cadeau gekregen: kopij, kopij, o en voorgoed kopij!
Er is een feestje op driehoog ik lig in last onder de lusten ik dacht dat het plafond bewoog de dokter zegt dat ik moet rusten.
Een terp van dode dingen tergt de lucht. Niets is zichzelf. Veel jichtig huisraad. Vocht, zwart vocht dat uit een koelkast welt. Voorgoed kapot, versjacherd, mensenhanden moe tijgt me een stad van afval tegemoet.  En ik kijk en ik kijk. En als ik loop verlies ik haar, ik voel een baard, mijn jas verrafelt waar ik sta en alle wolken jagen Greenwich achterna.  Dan gaat het snel: er drijft een dorpskerk door het water, wier en vis bevolkt de Dam, nat, grijs, week, dacht je randstad, zag je zee.  Om wat ik van de tijd, van Holland weet schrijf ik voor wie dit onder water leest.
Teder en jong, als werd het voorjaar maar licht nog, want zonder vruchtbegin, met dunne mist tussen de gele blaren zet stil het herfstgetijde in.  Ik voel alleen, dat ik bemin, zoals een kind, iets jongs, iets ouds, eind of begin? Iets zo vertrouwds en zo van alle strijd ontheven -  niet als een einde van het leven, maar als de lente van de dood.  De kruinen ijl, de stammen bloot en dit door stilte en mist omgeven.
Het huis waarin ik zo lang heb gewoond Woont ook in mij. De fiere gevel die Zich aan de straatkant scherp aftekent troont Daarboven met dezelfde acribie.  Daarboven in mijn hoofd. De lange gangen Vol schemering en half-gedoofde stappen Doorsnijden hersenen en huis, behangen Met kille doeken en met lampenkappen.  Het zolderraam dat oorverdovend beeft Wanneer een vrachtauto passeert, ziet uit Op een verlaten park. Erover zweeft Het gruis van een oud feest, zonder geluid.  ------------------------------------- uit: 'Hutten en Paleizen', 2001.
Moeders worden vijf keer vierendertig als het moet, terwijl ik graai naar elk jaar dat ik te pakken krijg. Ik maai mij door de tijd.  Moeders willen verjaardagen overslaan (op cadeautjes na) maar jaren kwijt. Ik elleboog mij haar voorbij: dag mam, dag kleine meid.
In een duister woud, zeker, en het midden al jaren voorbij, hoefde ik geen volkstaal meer uit te vinden.  Niets wat ik had te zeggen kon daarin nog klinken, mijn woorden waren weer latijn geworden, onleesbaar, gesloten.  Dichter, klerk, geheime diaken van de kleinste gemeente, de afkerige sekte van verhulde beduiding, gewend naar zichzelf,
Dit is het land, waar grote mensen wonen. Je hoeft er nog niet in: het is er boos. Er zijn geen feeën meer, er zijn hormonen, en altijd is er weer wat anders loos.  En in dit land zijn alle avonturen hetzelfde, van een man en van een vrouw. En achter elke muur zijn and're muren en nooit een eenhoorn of een bietebauw.  En alle dingen hebben hier twee kanten en alle teddyberen zijn hier dood. En boze stukken staan in boze kranten en dat doen boze mannen voor hun brood.  Een bos is hier alleen maar een boel bomen
Dat draaft maar, hondsdraf Dat draaft maar  Pijlsnel, in 't blauw, eeuw in en andere uit  Eer de staak de hop droeg was hondsdraf de hop  genas wie zwak was, troostte de hutten  Oud-heilbrenger, beroemde; hé, Blauwe Loper!  Stadswapen voor de onbekende stad  Plant hondsdraf, inwoners Hondsdraf onder je ramen  Ruil jullie tamme anjer in voor de balling
Toen ik klein was droeg ik een matrozenpakje mijn moeder nam me mee naar de vijver in het bos daar aan een touwtje liet ik mijn zeilboot varen de bomen ruisten de wind kwam van zee  nu is het vele havens later en mijn moeder dood nooit vond ik meer zo'n veilige ree
Liefde is het die mij in beweging zette en mij hier spreken doet. Er is geen terugweg en er is geen brug. De zee spoelt ongelezen door de fles, de zon verdrinkt zich in het avondland. Is deze tocht een vlucht, een woordenloos gevecht om lucht. Het noorden liet ik achter me. De andere hel doe jij mij aan, balorige balling. Leid jij me verder met je verzen. Ik ben niet uitgerust voor deze reis doorheen dit schimmenrijk. Voer me van kring naar kring, van gracht naar gracht en wapen me met dapperheid. Daal af met mij en maak me rotsvast als een toren waarvan de top nooit wankelt, hoe hard de wind ook waaien gaat.
Hoe vlinderlicht het licht over het nauwelijks groen zo pril als ik waartussen ik begon aan mijn seizoen  De toon van 't groen werd diep de tuin kwam vol geluid wat wat mij riep bedrieglijk riep liep met de knoppen uit  Hoe kort o argeloze voel je de zon maar branden nog tuimelen rozen over rozen ze roesten aan de randen  Straks valt niets meer te doen dus schoffel nog maar even 't wordt wel weer groen boven mij groen staat in de sneeuw geschreven
achter de kerk staat de vrouw, ze verdraagt doffe haren op vette kleren, een hond blaft eenzaam, traag loopt oud water de kraan uit dit beeld wilde ik vasthouden en uitzetten voordat de engel van zijn ladder afdaalde
de zoeker naar de aard van een gedicht en van des gedichts dichter hij zal doof zijn voor het ijlingse loven en laken van modejager & modeverguizer  de dichter hij eet de tijd op de beleefde tijd de toekomende tijd hij oordeelt niet maar deelt mede van dat waarvan hij deelgenoot is  mijn gedichten zijn gevormd door mijn gehoor en door de bewondering voor en de verwantschap met friedrich hölderlin & hans arp  de tijd der eenzijdige bewegingen is voorbij daarom de proefondervindelijke poëzie is een zee aan de mond van al die rivieren die wij eens namen gaven als dada (dat geen naam is)
Ik zeg tegen mezelf: jongen, ze verwijten je vaak dat je geen omgang hebt met je vrienden & vakgenoten, dat je hun gezelschap mijdt, hun discussies niet wilt zoeken (ze zeggen het anders, zó zien ze het niet)  En ze vragen je vaak: wat zoek je toch bij die gekke jongens?  Dan antwoord ik niet, of ik zoek naar uitvluchten, zeg ik dan, Simon Vinkenoog, ik heb het ze nooit durven zeggen, waarom ik zó leef, en niet anders.  Zal ik antwoorden, beterweten, zeggen? Omdat Kees Bottenberg eens heeft gezegd: ‘ik zou willen schrijven, want er zou een bijbel geschreven moeten worden.’  Daarom, medeschrijvers. Wij schrijven een bijbel. Ieder zijn eigen hooglied. Ieder het zijne. Ik de mijne. Allen één God.
Laat in het najaar tot stilstand gekomen is het nog niet te laat  het gegeven bos dat uit bomen bestaat de gelezen steil oplopende akker daarachter die de verte opheft  uitstappend loopt het verhaal vast in een komma: windschaduw, sela, wit regel tussen aankomst en weggaan  de betrapte brief op het pad een pad tussen bladeren, echo noch oor, geen woord dat verwijst, zelfs geen hek ergens voor verraadt dat het later, hoe het ontknoopt -
Op het plein zweeft een kind zwiept met zijn hoofd eet chips uit een zak  achter haar schouder duikt hij op  wil je tikkertje spelen, mevrouw  waar zijn je vriendjes, vraagt ze  dingen doen, zegt het jongetje hij heeft lichtrood haar, witte knokkels  een blikje cola  heel wit kijkt hij weg  de wind aait zijn verwoeste oogopslag  zijn wimpers trillen  hij wacht op de genadeslag
Jaarlijks keren de bloemen terug uit het noorden  O zij ontwaken buiten in hun verblijf, in hun hoge Goed binnen de cirkel, de naam  Permafrost draagt het, u te verblijden is hun eerste gedenken, en dat het donker in  Uw hart is maar licht om u heen, waar het bij hen andersom is,  Daarom de wende, om uw geduld te belonen, hun fleur zal bekronen.  En zij verstuiven hun meel langs de lengtegraden pril als de doorluchte schermen van de bloem der paarden,  Pegasus, lichtvoetig zo hun zwermen hem heffen zijn zwaarte te boven,  Diepgravend waar hij aanzet om zijn vlucht te nemen, zijn hoefslag de bron slaat in de ader,  Het hart ontdooit aan de vonk als Aganippe zijn hiel ketst  En de spiegel u weerziet maar zijn wiekslag zulk water bewimpelt.  --------------------------------------------------- uit: 'Van de verliezer en de lichtbron', 1997.
Half in zee, half in de lucht, gedragen een schoorsteen op en naar beneden kijken vragende vingers van de waterplanten  Kont in de lucht, rug naar de wolken voeten met vinnen, hun gelijke lijken maar hemellichaam blijken in den hoge  voor stille vissen, bezig er een te zijn glad rond de graten, ogen altijd open en geen benut van het immense droge.
Het was alsof de hemel de aarde kuste, stil, zodat in bloesemnevel zij hem nu dromen wil.  De wind streek langs de gronden, de aren wuifden zacht, beruiste bossen stonden verlicht in sterrennacht.  En zie, mijn ziel, zij spande haar vleugels machtig uit, vloog door de stille landen, als ijlde zij naar huis.  J.Paul Jordaans (1963 - ....)  2014    ****************************************  Mondnacht  Es war, als hätt’ der Himmel Die Erde still geküsst, Dass sie im Blütenschimmer Von ihm nun träumen müsst.  Die Luft ging durch die Felder, Die Ähren wogten sacht, Es rauschten leis' die Wälder, So sternklar war die Nacht.  Und meine Seele spannte Weit ihre Flügel aus, Flog durch die stillen Lande, Als flöge sie nach Haus. 
Bleek dat hij haar helemaal niet  kende. Wist ineens niet meer of hij in dit grand hotel van de vermoorde onschuld ooit eerder logeerde.  Was zij als afwezige wel bij te benen, met prioriteiten uit het ongerijmde waande hij zich in Atlantis, doof en blind -  waar stilte leegte dekt en zwart straalt wit en niets rest dan ons te laten drijven tot het komen gaat als het gaan begint.  Zo zou hij ook geen weg geweten hebben met z'n eigen leven als hij niet verzekerd was geweest van haar aanwezigheid als geest zijnde.
Is er tijd over, als alles stilstaat, of kom ik tijd te kort om dood te gaan, schiet de tijd te kort, als het stilstaat en ik stilsta.  Ja en nee. Een dode leeft heus wel voort,  al zou hij het zelf zijn die zich uit de diepte aanriep, en het schot vallend nog keerde.
Alles in mij blijft haken in zijn ogen vol schrik. Zo verschrikkelijk vol schrik. Hij praat alleen nog met zijn blik. Ik leg mijn hand op dat gezicht, bedek het voorhoofd, de ogen, bedek de beelden. Verplaats die wereld. Welke wereld? Is het de onze? Allesomvattend? Of een misselijke droom die zienderogen groeit en zich in hem heeft vastgehaakt als een giftige doorn? Die ook mij achtervolgt.
Keer om, keer om mooi meisje keer om!  Je danst in je sandalen met voeten die groeten met heupen als schakels gemaakt om te draaien.  Ga mee in de velden dan gaan we slapen dan gaan we daar kijken hoe alles gegroeid is of de knoppen al botten de blaadjes al groenen,  daar ga ik je zoenen en bij onze deur ligt allerlei fruit klaar rijp en groen speciaal mijn lief voor jou bewaard.
Doodse achtermiddag, aalscholver op een tak waar de rivier het breedst is rimpelt het oppervlak.
Een zandstraal wind in de rug, ergens tussen de badweg en Het Hon het strand een aftelrijm van palen. Waar de zee nog dun is als een pink rollen strandlopertjes als biljartballen over het laken van het water, overrompeld soms door zeeschuim. En waar het duin verzandt Ontstaan om wrakhout, flessen, banden, nieuwe duinen, niet hoger dan mijn hiel, en tussen duin en water: wij, onze stappen ongeteld, het is de wind die ons doet lopen.
Het speenvarken, dat aan het spit langzaam driehonderd zestig graden wordt rondgedraaid en bruin gebraden, tot het voldoende is verhit en voor wie rond het houtvuur zit versneden wordt tot karbonaden, zal wel niet hebben kunnen raden, dat hem een eind wachtte als dit:  want als je wordt gezoogd als kind,  nog onder moeders vleesgewelven,  verwacht je niet, de onschuld zelve, 
Onze gesprekken werden langzaam onze vragen beantwoordden we met kijken naar de langzame wereld om ons heen  de dorpen en landerijen in de diepte de vogels bijna verdwijnend in de hemel  we gingen zitten kijken naar deze prachtige onverschilligheid van de wereld naar de overbodigheid van onze vragen.
Je bent jarig vandaag en je bent het niet meer. Hoe vieren we dat, hoort bij een verjaardag die is verjaard  bijvoorbeeld nog taart; je bent toch nog altijd geboren, geworden. Maar  met wie vieren we dat voortaan en waar halen we blijde gezichten vandaan.  Bloemen krijg je natuurlijk, we schikken ze voor je in vazen terwijl we over je praten: toen, nu zou hij, hij zou - maar  ten slotte staan we daar met lege handen en armen
Mijn wereld eindigt bij de populier die staat te wuiven waar de weg begint, tegen een stukje lichtblauw vloeipapier... Dit alles doet mij denken aan het kind  dat uren op een stadsveranda stond en uitkeek over haveloze tuinen, terwijl zijn blik geen ander rustpunt vond dan 't schamel rijtje rafelige kruinen  van zes verwaaide bomen middenin het triest patroon van schuttingen en was, van vuilnis, kiezel en gehavend gras, waarin het speurend zocht naar een begin,  een teken uit die wereld vol geheimen die het voorbij de daken had geraden, waarvan 't bestaan zich nauwelijks liet rijmen met schoorsteenpijpen en antennedraden...  Dat kind was ik. - Er gaat zich iets herhalen: weer kijk ik hunkerend de vogels na die in hun cirkelende vlucht bepalen de kring der wereld waar ik buiten sta.
maandag ben ik weggelopen uit de zomer gaf mij over aan de druildag herfst en regen. dinsdag vielen dode vogels door de leegte van mijn hoofd. tot de winterdag de zondag alles dicht ging sneeuwen, liep ik door de  weekse dagen alles droevig achterlatend.
Onmiskenbaar woedt de groei, vandaar het streven naar de oorsprong. Is de verbazing belangrijk? De toewijding?  Nee,  bezieling heeft een masker nodig, benadert de harde kalmte.
De nacht vindt plaats, de tijd is rond men proeft het rijpe woord meloen warm als de afgekoelde grond en op de rand van het bederf  omdat men zich in vlees verbergt schenkt het moment een eau de vie waarbij een gast verzwijgen moet dat hij tot geest bestierf  de zomer rilt al van de herfst de nacht bestaat wat niet beweegt de luchtbrug is met vilt bekleed muisstil de kleine uil vervliegt -   ----------------------------------- uit: 'Vallende Stilte', 2008.
Begraven worden ergens, nu vooruit ik weet wel waar het fluitekruid met luchtig kant het voorjaar vult. Maar hoe te sterven eerst hoe weten waar het oog graag rust waar alles zo dat je besluiten kunt om weg te gaan.  Is dat je leven fout geleefd werd af te zien aan geen vertrouwde plaats die voorbestemd lijkt voor vaarwel? Als je een huis gebouwd had, dan wist je 't wel.
Ik val steeds van de wereld af als ik stilsta om zomaar om me heen te kijken verlies ik neus ogen en glimlach in de ramen waar ik aan voorbij kom overdag  de perfecte samenleving vereist de perfecte onverschilligheid dus ik gebruik straten en pleinen zoals ik de metro neem ik wacht stap in en klamp me vast aan een lederen lus  en ik maak me zorgen moet de stervende de vandaag of morgen sterven?  Jij slaapt diep aan beide zijden van het bed zodat je je steeds naar het midden kan draaien om me te zien  je bent een gier en je ruikt mijn zieltogend vlees je ziet me doodgaan  en geniet
Sjaka die slaapt met zijn speer. Staand. Vogels, vlinders, alles wat beweegt sterft door zijn blik. Bij vrije verkiezingen zou hij grandioos verliezen. Wie hem liefheeft stuurt hij op een hopeloze missie. Om te creperen onderweg of om terug te keren, uitgemergeld. En dan die vragen en die opdrachten. Breng die berg daar naar mijn huis. Breng mij een edelweiss. Hoeveel is 33.445.678 maal 17.578.906 gedeeld door 21. Wie zou oorspronkelijk de mannelijke hoofdrol spelen In Gone with the wid. Waar denk ik aan op dit moment.  Niemand die een antwoord heeft Of aan de opdracht kan voldoen, behalve twee of drie- ook die vinden de dood.  De perszaal blijft leeg. Het hoofdkwartier verlaten. Geen mens die Sjaka's daden nog bezigt het vuur is bezig te doven. Blazen beste onderdanen, blazen!   ------------------------------- uit: 'Mens Dier Ding', 2013.
Dikke Dinges was verscheiden, in zijn Heer en litjemaux, de professor kwam en zeide: `Hum, Hum, Hum, ...' en liet het zo. Doodkist werd besteld, gemeten, afgebiesd met plint en lat. die, met zillever besmeten, krap, fataal en poenig zat.  Zeven bidders wiegewankten in d'r grafgezanten vlijt met de kostbaar ingeplankte vieze dikke dooiigheid. Van de traphal naar de wagen, van de wagen naar het graf ... trapten in plechtstatig dragen voormans hak en hielen af.  Heel de Dingespermetasie vormde om de kuil een O, dominee hield predekasie over christenheil en zo, over dood en over leven, zo kortstondig als het gras; treurend snoten al de neven, om de duur van het gewas.  Hier ligt in z'n Heer ontslapen (ogen toe en zonder weet) de geliefde, zeer rechtschapen makelaar in kinderleed. Speculant in graan en krotten,
'Waartoe ben ik eigenlijk hier?' vroeg ze telkens weer, in haar negentigste, rood  omrande oogjes vanwege het gebrek aan traanvocht. 'Waartoe ben ik eigenlijk hier?' Amper nog in staat overeind te komen,  weinig eetlust meer: 'Waartoe ben ik eigenlijk hier?' Hoe ik ook geduldig probeerde het haar uit te leggen, drie, vier keer, dat ze al jaren geleden niet meer zelfstandig wonen  kon, niet goed ter been, mijn geboortejaar wist ze feilloos, maar niet dat waarin we heden leefden, dat 'diepblauw' de kleur van de deur van haar grootouderlijk huis was geweest, maar niet hoe de verpleegster  heette die haar dagelijks waste en kleedde. 'Waartoe ben ik eigenlijk hier?' Tot ik met een schrik dacht: wie weet is het geen vraag van nu, maar een van toen en daar, de eerste  uit haar catechismus, die met de belofte van een hemel, en antwoordde: 'Om God te dienen en daardoor hier en hiernamaals  gelukkig te zijn.' Ze keek me er niet eens  bij aan: 'Dat jij nog gelooft in dat gezemel'. 
Natuurlijk haal je liever iemand uit het water die nog te redden is. Maar stel dat hij nog leefde wat hadden we dan voor hem kunnen doen. Hem vragen waar zijn wanhoop op berustte, hem zijn geliefde weer terugbezorgen, of zijn werk, of zijn zelfvertrouwen?  Nu kunnen we een heel klein beetje rouwen niet eens om hem, omdat we hem niet kennen, maar uit een vaag gevoel van menselijk fatsoen.  De bijna-liefde, bijna aandacht die hij straks nog meekrijgt in zijn kist was misschien nèt dat kleine beetje dat hem had kunnen redden, dat hij bij leven heeft gemist.
ze rookten nooit dus het asbakje bleef leeg op het dikke ronde tafelblad  waarop tussen de  middag door oma ene pan met vette kippenvleugels en een schaal prei in maïzenasaus en aardappelen werden gezet  opa zei dat ik de juslepel dieper door het vet moest halen het donkere is het lekkerste  mijn sokken speelden met de barokke houten poten van de tafel volgden de bogen en punten  als opa na de fles blanke vla zei dat hij even ging liggen en oma daarna op de bank in de voorkamer tussen het bespreken van de laatste showbizzroddels met de ogen begon te knipperen  sloop ik langs mijn snurkende opa met de vier weken oude panorama uit de leesmap naar de wc in de schuur  om te lezen over janny die op de foto was gegaan voor haar man de vrachtwagenchauffeur  zij rookten nooit mijn opa en oma maar slapen en lekker eten  daar wisten ze alles van
De gierpomp is van groen geweest ijzer, hij heft opzij van de meststal zijn lelijke tronie en levert zoetstof en specerij voor de grond.  Vrolijk vloekende driekleur wappert goedgemutst zijn kruidige vleug boven 't schuw reservoir dat de uiterste gunst bewaart van 't vee.  Ja als een waaier ja groen als jade, Japans zal straks de schuimende gier uit de trechter wuivend op de weide toestromen, de heel gulzige eter.  Ha! De bourgondische gier in zijn kakstoel op wielen houdt weldra zijn intocht, goudregen strooit hij voor het dunne gras voor de verpauperde halm  die eieren versmaadt, hoe mooi groen ook; uitbundig juicht hij de gierkar toe op zijn triomfreis, beide bleek van de winter nog: Leve de gier!
Hoe heb ik jou, mijn Rotterdam teruggevonden!  Je huizen aan puin en je havens vernield! Ik voelde mezelf bij jouw aanblik geschonden en vloekte; een biecht hoezeer ik van je hield! Het krommende straatje waar ik werd geboren, de school en m'n honk... Het is alles vergaan! Ik zag nog alleen een geblakerde toren in het gruis van vermorzelde jeugdjaren staan....   Er stond in een bouwput een heikar te hijgen: weer dreunde en schalde het deel van de stad, waar 't rossige leven van tieren en tijgen, voor de zeeman aan wal z'n bekoringen had. Er relden geen ruzies, er blonken geen glazen, er deunde geen orgel, er zwierde geen rok. Er was nog alleen maar dat bonken en razen van de zwoegende kar en het vallende blok.  Maar ver in de haven, daar wenkten de kranen, de boegen, de bruggen en mast achter de mast, de Maas en de meeuwen, de vlaggen en vanen en strekkende lijnen van takels en last! Er zwaaiden weer bakken! Er lalden weer lieren!
Op straat - onzichtbare edellieden drukten mij  in hun mateloze zelfgenoegzaamheid, goedgekleed  als haringen, die men nog moet vangen, zwarte medaljes  in de vuist; daarnaast zwegen de uren polyfoon,  stemmingen stonden lijkbleek en werkeloos als juwelen  op 't trottoir verbeten na te denken over hun beurt  die ze verwachtten - overzag ik 't maanlicht,  onder invloed waarvan de late aarde glom  als bedorven voedsel, bedorven daar de eters  uitgestorven zijn, en 't zo nog slechts de waarde  toegekend wordt van een curiositeit;  en ondanks dit alles stikte ik, als iedereen  in een geval als dat van mij, bijna van  een geestdrift, die mij nieuwe bewegingen deed maken,  ondernemen als een paus in nood.  Twee benen, in 'n schitterende eenzaamheid  van uitzonderlijke asperges, over elkaar geslagen...  - aan de kant wuiven, als patriotten, suikerbeesten  in horden om m'n aandacht; konden zij, dan zouden zij  uit één mond, één tong, vals en behaagziek krullend  naar het voorbeeld van de slangentong van nederlands leeuw,  heraldiek en onbehouwen, vanuit 'n karakter als 'n geit:  ‘Wie moet er dan voor het kind zorgen?!’   Zodoende brak de nacht, als vuurwerk  of een uit het lood geslagen, feeërieke cactusroos,  uit in weelde: zwanen brachten levende jongen,  kraaien, ter wereld, uit hun hals; er steekt  een gerucht van blanke, geurende kerosine op.  Als in een droom manifesteert zich onbeschrijflijk  speeksel, perkament wordt verscheurd tot sneeuw  en snippers, en achteloos (quasi-!) gestrooid in ogen  en oren van een half uur. Er ontstijgt, als angstzweet,  een keur van tranen aan dat oog, en de milde maan,  die improviseert opeens een petticoat rond z'n slagerskop,  waarvan eigenlijk een afglans van goedheid, harmonie
Ieder scheiden is van 't laatste scheiden voorbode, ieder bed van 't laatste bed. Alle sterfelijke wegen leiden naar het eind waarvan geen liefde redt.  In het stedelijk duister van de straten
hij leerde mij Lodeizen lezen  in het licht van zijn bestaan  zijn de helden gek of de gek een held  de stenen van de straat om te flaneren  in stemmig zwart  om dan weer  dankzij  of voor toekomstig statiegeld  bellettrie te gaan oreren  geen strijkstok glijdend als Lodeizen  maar als een pronte contrabas  die in je oren likt  nu ik hier ben  weet ik pas  wat ik daar wilde  dat ik dat was  
Ach kind, ben je al nu gegaan, nog van het leven niets ervaren, terwijl in onze broze jaren wij ouden nog gevangen staan.  Een ademtocht, je blik opslaan, om lichter lucht bij ons te snoepen, had je genoeg, te veel doorstaan; je keerde in, niet meer te roepen.  Met deze blik en zucht misschien, je trok je terug met schrik en beven, heeft alles uit het hele leven jou zijn gezichten laten zien.  Misschien als onze ogen, kind, eenmaal verstillen, wij doorschouwen, dat van de aarde zij, mijn kind, niet méér ervoeren dan de jouwe.  J.Paul Jordaans (1963 - ....) 2014  ****************************************  Auf den Tod eines kleinen Kindes   Jetzt bist du schon gegangen, Kind, Und hast vom Leben nichts erfahren, Indes in unsern welken Jahren Wir Alten noch gefangen sind.  Ein Atemzug, ein Augenspiel, Der Erde Luft und Licht zu schmecken, War dir genug und schon zu viel; Du schliefest ein, nicht mehr zu wecken.  Vielleicht in diesem Hausch und Blick Sind alle Spiele, alle Mienen Des ganzen Lebens dir erschienen, Erschrocken zogst du dich zurück.  Vielleicht wenn unsre Augen, Kind, Einmal erlöschen, wird uns scheinen, Sie hätten von der Erde, Kind,
Ik ben de blauwbilgorgel, Mijn vader was een porgel, Mijn moeder was een porulan, Daar komen vreemde kind'ren van. Raban! Raban! Raban!  Ik ben een blauwbilgorgel Ik lust alleen maar korgel, Behalve als de nachtuil krijst, Dan eet ik riep en rimmelrijst. Rabijst! Rabijst! Rabijst!  Ik ben een blauwbilgorgel, Als ik niet wok of worgel, Dan lig ik languit in de zon En knoester met mijn knezidon. Rabon! Rabon! Rabon!  Ik ben een blauwbilgorgel Eens sterf ik aan de schorgel,
- Voor Jan Fabre -  Het is een soort niets dat ik zoek. Wat je overhoudt als je uit de kom van je beide handen hebt willen drinken: je beide handen. Geuren lanterfanten door de tuin. Ik heb een ligstoel onder me waarin ik zo laag als ik maar  in mezelf kan liggen, op mijn rug, het onderste wat ik heb, lig. Hoe is dit liggen? Zoals je een cognac afmeet door het glas horizontaal te leggen, zo is dit liggen, ik heb niet veel van mezelf nodig om vol te zijn, wat ik nodig heb is vooral: weinig:.  Er is te weinig weinig. De vergevensgezindheid van het niets waarin wij, als we eveneens niets zouden zijn, zouden passen.  De lucht is zo blauw als vergeetachtigheid. De lucht is zo blauw als het blauwsel waarmee destijds linnen werd gewassen om witter te zijn.
Nooit een orka gezien in de dorpsvaart, nooit een zebra in een weiland ontmoet, geen kokospalm in de boomgaard, maar wereld was er in overvloed.  Boer Bethlehem had een Duitse herder, in de stal stond een Belgisch paard. Het Guinese biggetje zonder staart woonde op Elba, een steenworp verder,  waar een meisje Engelse ziekte had. Haar grootmoeder bad er Latijnse gebeden, met op haar schoot een cyperse kat en is aan Spaanse griep overleden. Langs Klein Zwitserland en het Canadapad kwam je over vuurland in het hofje van Eden.
Tafel met lederen hoeken. Pas op de plaats. Geblader in een plaatjesboek. De hersens doen vermoeid. Gedachtenstop. Ontmoedigd maak ik mijn ideeën zoek.  Een halve dag in kamerjas gewacht op een beweging in de dooie boel. Vergeefs heb ik vandaag aan niets gedacht. Nu, bijna roerloos zak ik op een stoel.  Koppigheid volstaat. Ik kleed mij aan. Ik denk aan het belang van de gedachte, de verwezenlijking en het resultaat.  Ik ben ontslagen van het langverwachte. Ik heb mij van een toekomstbeeld ontdaan. Een veelheid, mogelijk. Ik sta op straat.
Toegegeven: in dit gedicht staan alle Poppetjes op hun plaats, rijmschema klopt Dubbel- en binnenrijm, niks mis mee, ook De metaforen staan als een huis, je ruikt  De doorlopende lijn naar M.N., en de nauwe Gang van A., daar zijn deze verzen zeker schat Plichtig aan. Het beeld van de man met de Hamer die alles heel wil maken om het nieuwe  Af te breken door van klassieke akkoorden Gebruik te maken. Het is gezien. Platgetreden Is het pad nog niet, zet het af tegen de tijd Het is goed zo, maar waarom verveel ik  Me er dan toch helemaal, hartstikke Dood mee?
Een man kwam met een zaag te leven. Spraakzaam was de zaag niet en ook kon de man het niet opbrengen de zaag te omarmen. Toch was er tussen hen het zachte zingen van de gordijnen een wolk die aan het raam voorbijtrekt en een vogel op de vensterbank, door beide waargenomen. Onverminderd het geringe dat van dag tot dag voldoende was.  Alleen de nachten brachten donkere portieken en een onrustige slaap. Niet de scherpe natuur van de zaag wierp de man terug uit zijn dromen maar de huiver van de boom
De kop van Kuijt Ken ik al vijftig jaar Liefhebber als ik was Van alles van Kluitman Alkmaar Ik leefde dus ik las.  Dat hoofd van Dirk Wedergeboren Kluitmanheld Bob zonder zorg Hollandsche jongen Hein Stavast Jaap uit de zesde klas Alles van Chr. Van Abkoude Ik leefde als ik las.  Er kwam een leegte in ons huis Waaraan het slechts ontsnappen was Als ik in een hoekje zat En las.
De wind blies uit het Zuiden,
Een boom kiest zorgvuldig zijn plaats om daar nooit meer vandaan te gaan. Met niets dan zonlicht en lucht versterken zijn wortels hun greep  op de wereld en neemt in zijn kruin het overzicht toe. Zonder beschutting wordt het leven in alle seizoenen pas echt getrotseerd. Dat op zijn stam  onze hand zich soms neervlijt in een groet of is het een slinkse poging om van zoveel standvastigheid och iets te ontvreemden.
In dat pakhuis lag alleen nog verstarring opgeslagen  in onwrikbare rekken lagen de gereedschappen aan elkaar geklonken en in een hoek stond rechtop een roestige overall met niemand erin.
Een os slaapt nog als in een ei. Een scherpe lijm smelt in de sloten. 't Is Pasen en zeer overbodig.  Op tyfusbleke bomen breken zweren open. Een rode melancholie komt bloot.  Een geel oog valt uit een Kaaps viooltje recht in de slokdarm van de modder. Zo slikt geen flessenhals of viskop.  Gele gummibladeren waaien onderuit een urinoir. Tussen gelijmde wanden tamme mannen in een leemte.  Is het dankzij hen dat ik besta?  Achter ruiten even koud als  vaal, spattend in een jus van vragen: Sartre, Nobelprijsweigeraar.
Huid, peau, skin, Haut je huid ademt in alle talen. Wat doe je me aan?  Op winternamiddagen streel ik met voorzichtige vingers je huid, glanzend in de schemering.  Onder je huid bonst je hart, brengt mijn hart, fladderend als een vlinder, tot rust.  In gulzige liefde verslind ik je met huid en hart
‘k Was ied’re wedstrijd weer de droefste van het veld en liep neerslachtig wat van achteren naar voren. Er was geen grasspriet of ik had hem al geteld, En ‘k wist bij god niet of we wonnen of verloren.  Alleen bij toeval raakte ‘k in het spel betrokken: Soms kreeg een tegenstander plots de slappe lach Als hij mijn broek zag, tot de schouders opgetrokken; Ik liep intussen snikkend naar de cornervlag.  Daar gaf ‘k wanhopig zó een trieste draaibal voor (die met een laatste zucht in ’t struikgewas bleef hangen) dat ied’reen weghinkte, zich kermend liet vervangen. Ook van de tegenstander bleek ineens geen spoor.  Dan blies de scheidsrechter met zó veel doodsverlangen de wedstrijd af. Alleen mijn tranen speelden door.
Voor mijn moeder en mijn dochtertje  Zij luisteren beide naar een oud verhaal, wondere dingen komen aangevlogen, zichtbaar in hun verwijde ogen, als bloemen, drijvend in een schaal.  Er is een zachte spanning in hun wezen, zij zijn verloren en verzonken in elkaar, -het witte en het blonde haar - geloof het maar, geloof het maar, alles wat zij vertelt is waar en nooit zal je iets mooiers lezen.
Ik heb zo te doen met acteurs. Ze moeten zoveel acteren en altijd in andermans kleren, ik heb echt te doen met acteurs.  Waarom wordt men ooit acteur? Het komt hier op neer, strikt genomen, dat men door een deur op moet komen en af moet gaan, ook door een deur.  En al wat men doet daartussen zal altijd weer afgekraakt worden door wezens van hogere orde, dat zijn de toneelcriticussen.  Die zelf niet op kunnen komen en zelf niet af hoeven gaan en daartussen niets hebben gedaan dan kwalijk genomen.  Ik heb zo te doen met acteurs. Ze zitten hem zo te knijpen. Ik kan het maar niet begrijpen: waarom zijn er nog acteurs?
Het water ligt ontdaan bijna van water onder stof, de bomen zien hun eigen ogen en ik door groen hun groen niet meer, ze zijn verborgen in de bomen.  De lucht betrekt over het vee -  wanneer het licht zo donker wordt licht fel het wit van koeien op.
Het is zo vandaag als altijd, heel lang zijn als altijd de dagen, als altijd smelt elke dag te vlug het blokje ijs, terwijl  men nog dagen kijkt naar zijn huid, overal gaten die er gisteren niet waren, overal heden ontwaart, af en aan snelt met afval en water, als razend de lieflijke geile maagdelijke wijnranken bijsnijdt, is het plotseling tijd  met de misplaatste snoeischaar in het dal vallend bewijst men steeds eindiger waar men naar omkijkt
t Regent op t Hogelaand, beetje bie beetje wordt t stiller. Gerdien van hogerhaand doezelt om dieken en tillen: t regent op t Hogelaand. Beetje bie beetje wordt t stil en dwaars tegen zin en verstaand zol k mit verdoezeln willen in dook aan wotterkaant. Beetje bie beetje wordt t stil in de regen op t Hogelaand.
al drie dagen  probeert hoer C.  New York  te verlaten  steeds  mist ze  haar vliegtuig   op maandag  is ze haar ticket kwijt  spoorloos  hotelkamer doorzocht  koffers doorzocht  geen ticket   tegen de tijd  dat we op JFK  aankomen  hangt het vliegtuig  al in de lucht   terug naar het hotel  men vindt ons  een komisch duo  zijn we natuurlijk ook   dinsdag  boeken we weer  een verlengde limousine  om haar naar JFK  te brengen   in het dure restaurant  waar ik hoer C.  bij wijze van afscheid  mee naartoe neem  komt ze tussen  risotto  en kreeft  plotseling  tot de ontdekking  dat haar portemonnee  weg is   bankpasje  ov-jaarkaart  tientallen telefoonnummers  en visitekaartjes  van minnaars  en mensen werkzaam  in de culturele industrie   onder in haar tas  vinden we  alleen  een eenzaam  kaartje  van een producente  van het Humanistisch Verbond  hoer C.  schijnt  humaniste te zijn  in haar vrije tijd   we proberen niet eens meer  naar het vliegveld te gaan  we hebben ons  hoofdgerecht nog niet op  zeg ik tegen de chauffeur  die voor het restaurant  een dutje doet  op de achterbank   missen jullie  dan niet het vliegtuig?  informeert hij  bezorgd  dat hebben we al gemist  antwoord ik   alle hotels zitten vol  New York is een ramp  uiteindelijk  vinden we  een suite  op de zeventiende verdieping  van The Drake Hotel  zo groot als mijn appartement  voor zeshonderd dollar  mogen we twaalf uur  in wonen   voor dat geld  moeten we het  hier wel uitwonen  zeg ik   we wonen de suite uit  voor vijftig dollar  per uur  als je het zo bekijkt  is dat eigenlijk  geen geld   ook proberen we  te neuken  maar ons  ontbreekt de kracht  over één ding  zijn we het eens  klaarkomen  is geen  smakelijke vertoning   anale seks  zegt hoer C.  is een kwestie  van veel spuug  ach  zeg ik  laat ik nou net  heel gierig zijn  met mijn spuug   gelukkig  zegt hoer C.  het is heel klinisch  ik voel me  alleen  tijdens het neuken   een embryo  is een witte stip  ze vroegen  of ik die witte stip  nog wilde zien  op de monitor  ik heb vele  witte stippen  gezien  op mijn gezicht  op de gezichten  van anderen  op schouderbladen  en in de taxi   als ik misselijk ben  en denk aan de cocktailparty  voor mijn eindexamen  bij ons in de tuin  en mijn vader die  om zeven uur 's ochtends  al strontlazarus was  en tijdens een korte  toespraak  niet meer  op mijn naam  kon komen   kinderverlamming is erger  zeg ik  maar mijn woorden  hebben lang geleden al  voor hoer C.  hun magie  verloren  ze kent mijn repertoire  het is mooi  daar niet van  maar na drie dagen  in mijn gezelschap  ken je het   vroeg in de ochtend  neuken we  toch  nog een keer  in de woonkamer  die we de avond ervoor  zo machteloos  hebben uitgewoond   we hebben met vazen gegooid  en asbakken  zo groot  als pannen  uit de gaarkeuken  niets wil breken  vazen zijn stuiterballen  men is in dit hotel  op alles voorbereid   uit een gangkast  hebben we toen maar  ochtendjassen gestolen  en handdoeken  en briefpapier  en tientallen  luciferdoosjes   ik zeg  vanavond  moet je echt weg  ja baas  zegt hoer C.  de rest van mijn leven  is een fooi  voor de piccolo  
Ineens die drie maanden met alleen maar droogte.  De cipressen met hun rosse borstels. De witte schorpioen zonder venijn.  Een zomer van verbrand papier. De natuur blijft snateren terwijl ik rot.  Toen kwam jij en sindsdien kom ik handen en ogen tekort met mijn mond vol tanden.
'K ben al met al een treurig mechaniekje dat alleen maar één dansje kent, één trieste melodie 'K draai zinloos in 't rond tot het muziekje stopt. Zak reut'lend door de knie.
die avond dat mijn moeder me mee naar buiten nam me zacht van achteren bij de haren pakte me de sterren wees daartussen een onzichtbare vinger die met de nagel een vuurstreep door de hemel trok.  dat ze in een kuil in de grond heel hard ging bidden en huilen en gillen en dat alles tegelijk de zomerbloemen van haar zachte rok trilden zand viel uit de takkenbossen boven ons op mijn haren op het doekje van mijn moeder  dat ze mij meenam het schemerduister in waarheen de straat door uit de schoorsteen van de lijmfabriek kwamen rook deze keer de pijp joeg een haardos van vlammen en vonken de lucht in de huizen waren gaten waarin nijdig knetterend oranjerode spoken dansten niet stilstaan lopen lopen waarheen waarheen niet weten waarheen  die avond dat mijn  moeder zei wees maar bang wim wees maar  bang
Het strand ligt bezaaid met kammen,  strengen, katrollen. De zee is vrijgevig.   Maar de schappen zijn bijna leeg. Het is druk  bij de kassa, men hamstert.  De massa dringt op, eist rijkdom, vrijheid,  gelijkheid. Er zullen koppen gaan rollen!  Mijn brood en mijn wijn afgerekend.  Zegeltjes nog? Een fijne avond!  Hoor ik het goed? Men groet mij  uiterst beleefd. Ik heb niets te vrezen.
Hij zei al eens heel trots dat hij kan luisteren zonder te luisteren dus praat zij nu tegen een slaapkamerwand die na iedere zin geïnteresseerd snurkt  Zij weet zij heeft geen luisteraar nodig maar moed om weer te horen mijn stem zwijgend  in haar hoofd haar fantasie
Klein mag het kader zijn Groot moet het kunnen zijn enkel reductie Brengt niet zoveel voort  Uiterste vorm van die Minimumschaligheid Tweetal in huiskamer Niemand aan het woord
Als jij er niet bent, raak ik in de dood verzeild dus voor mij blijft in dit heden weinig over het sarrende repertoire van mijn achterdocht een eenzame kermis, een gekkenhuis op maat.  Ik kijk uit het raam naar paars bevruchte wolken vlak voordat een bliksemflits door de hemel snijdt de uitgestorven buurt op zijn grondvesten schuit voel ik het donker haast over me heen glijden.  De ontketende wereld lijkt mijlenver weg een lichtshow die voor anderen wordt opgevoerd langzaam dwaal ik af naar de oever van een meer waar ik je ooit zag zitten, stil en oplichtend.
Mannen moeten bloeden om het woord, vrouwen lijden aan de liefde. Waarop wachten ze? Op wie? Dit is de goddelijke komedie ten voeten uit. Zij die -  tanden op elkaar en zwijgend - zei: ik heb het praten verleerd. Hij die zei: we leven heel ons leven verkeerd. Het voorgeborchte. Pisa, Pistoia, Pienza; krenten in het brosse kruim van dit bevallig landschap. De zachte schoot van Siena is warm en rins doordesemd met olijf. Cipressen als verstarde wachters in dit gebarsten paradijs. Alleen de lucht beweegt. Geen adelaar hield ooit zijn blik zo strak gericht als jij op mij. Jouw ogen trekken mij de hemel in. Lente voor altijd en wat nog rest van de liefde.
Je bent allang oud genoeg voor een geschiedenis dat is je geschiedenis  die van je kinderen van anderen je ziet ze groter worden  dan de bedenkt dat ze er zijn ze waren langzaam hurkt er  een figuurtje aan de startlijn stilte is het signaal wat telt is het uithoudingsvermogen   wie aankomt helpt alleen de wind
de muziek stond zacht aan het bankstel stond stil te staan in de koninklijke kamer  ik weet niet hoe het kon gebeuren dat plotseling het bankstel alleen was terwijl de muziek zich voegde bij mijn blik  zo durfde ik wel uit het raam te kijken naar een wolk die trilde als was hij net aangeraakt door een geheime hand.
Ter zelfmoord trok ik naar de spoordijk op, kroonde mijn hoofd met rails, deed bielsen aan: de aarde dreunt, de helling een vulkaan; wat nu volgt, dacht ik, schrijf ik niet meer op. Vlak voor mij trokken de rails weg, luchtop de hemel in waarin ze niet bestaan; de wind ging onderdrukt gemurmel aan dat ik verstond. Ik kwam omhoog. Rob! Rob!  Was dat mijn moeder? - hoogst ontdaan stond zij beneden aan de dijk, het avondmaal weer in haar tas. Haar fiets beschrijft geen taal. Dat dood mij zo verging berooide mij, wat was er met het hiernamaals gedaan dat men mij kende en terug zag gaan?
die jonge vrouw rekt haar fuik zeggen de netten sluik  ------------------------
De bel ging, wij dachten aan een bommelding maar kregen een rondleiding in alle talen van een rolstoeldame. Elegant wielde ze de zalen door, de haren zwiepten alle kanten op terwijl ze over Jacob en diens ladder sprak. Balanceerde, naar ons even later bleek. Ze viel opzij, haar ogen zakten in hun kassen weg - ach jee, zo dachten wij, heeft de grandguignol dan toch haar tol geëist? Maar nee, daar kwam ze alweer overeind, karde snel de zalen uit toen wij haar een gulden wilden geven.  ---------------------------------- uit: 'Alles is er nog", 2003
Daarnet, twee uur in de nacht alweer, floepte de TV aan en daar stond ik, in Madison Square Garden, tien jaar jonger en goochelend als geeneen.  Door een onzichtbare massa opgezweept, cirkelzaagde ik mijn assistente rats in twee, de wekker die ik stuksloeg werd niet heel en de konijnen vluchtten naar de concurrentie. Het werd ze allemaal teveel.  'Kop op, ouwe jongen!' Mijn hoofd schoot door het scherm. 'Zo zie je maar: tien jaar geleden ging je ook al naar de kloten. Encore, mijn beste, het kan er alleen maar op verbeteren. Encore!'  Showmuziek werd ingezet, warm applaus, en goedgebouwde vrienden die ik lang vergeten was, dansten en swingden on the floor, als gek.  'Welcome back, crazy Jack. Welcome back.'
Ik liep (en liep en liep en liep) (en sliep) Ik liep en zocht en ik vond (maar ik liep verder)  Ik liep (en liep en liep en liep) (en sliep) Ik liep en zocht en ik verloor (maar ik liep verder)  Tot ik alleen mijzelf over had  Maar dat is te weinig  om voor te leven
In de kleine coupé, paskamertje van de vrijheid, heeft een man de scheiding tussen lichaam en geest aan een touwtje om zijn middel hangen. Hij vraagt de medereizigers z'n geest vast te houden. Bang dat zijn lichaam komt te zweven. die voortdurend dreigen de mogelijkheid.
Gewassen kersen  liggen niet erg lang zo kriskras door elkaar op 't glazen schaaltje. Ik pak er een bij 't steeltje, die een staaltje van hangen weergeeft met subliem gehang.  Dan glipt hij door mijn lippen. Een ophaaltje, en los. Zo neemt mijn tong hem in de tang. Ik voel je, kersvers vruchtvlees, langs mijn wang en tandvlees schuiven; mijn gebit vermaalt je.  Een duo is een mooie oorhanger. Een tros van drie is groots, een trotse trits bolronde schepselen, zonvolle kersen.  Ik hoop heel erg te zijn een voorzanger van al wat leeft, van werken Gods een gids door middel van verheerlijkende verzen.
De eerste nacht die ze zonder slapen doorbracht in een schuur met hem aan wie ze haar eerste kus onthield onthoudt ze nog na vele nachten waken.  Ze bleef daar liggen met haar ogen dicht niet wetend hoe te beginnen met wat door geen van beiden ooit eerde was verricht.  Langzaam drong het buitenlicht door het raam naar binnen en met het licht verdween de reden van het wachten naar een elders dat, bedenkt ze zich, ook nu nog toekomst is.
Hij kwam thuis. Ze zei niets. Het was echter duidelijk dat hem iets naars was overkomen. Hij kroop met zijn kleren aan bed. Verborg zijn hoofd onder de deken. Trok zijn knieën op. Hij is rond de veertig, maar niet op dit ogenblik. Hij bestaat, maar niet meer dan in zijn moeders buik, vele huiden ver, in een beschuttend duister. Morgen moet hij een lezing houden over de homeostase in de metagalactische astronautiek. Nu ligt hij ineengedoken, slaapt.  ------------------------------------------------------------ uit: 'Einde en begin', 1999.
Een droevig dier, maar een volleerde leugenaar: de haan, markies, het hoerenjong op stand. Een pront getande kam, de sporen op terreur. De roedel kippen, hoerig blond van angst: plebejisch vee, van Kopf bis Fuss excuus.
De dood viel op een dinsdag en je was er niet. In bad zat ik, ik uitte onderwaterwensen tot ik happend naar jouw adem mijn bespiegeling te boven kwam. Piano's sloegen hun vlerken uit en wachtten op vingers, op de gedachte aan je lichaam die hem in de vingers zat. Aders marmerden mijn armen dieper en dieper dan een glas was de stem die jou plechtig aan het hoofd bracht van al mijn onbegonnen doch gezongen brieven.  Zo liet ik mij te water, zo lag ik te baden in dat lied. Met mijn erectie linea recta naar jouw sterrenbeeld. Een dinsdag en de dood, zei ik. Je was er niet.  Verliefdheid is ook ruimschoots op voorhand droevig zijn om een mislukken dat nog niet mogen beginnen is.
Een geul in het zand die om het dons    Van haar kuiten gruist, glimmend brokaat               Zeewater dat hij op haar navel morst  Zijn afdruk bij de hare, finaal  De luchtspiegeling: een strandhuisje Met een dak oranje zonnevuur  De houtgeur van de zomerstede Stoffig licht kierend op haar figuur   Zuchtende planken, mousserend vocht Een fles crémant van lippen zondig      Zeven sprongen in de zee, omlokt   Door schuimvlokken haar gezicht, vredig  Schreeuwen de meeuwen, deint groen zeewier
Maar de nachtbleke dames spraken toch zo...  In de cafés waar ik mijn voorpoten lik  als ik weer eens ben overreden, daar  hurkt een monnik op de tafel,  zo eentje zonder convent en zonder convict.  Hij likt zijn wijsvinger nat, en slaat  aandachtig de dagen om. Groot gelijk.  Rondom ons zitten vrouwen, zwaar,  gebogen, door gebeden verstikt.  Snel, wat staat er op die klok? Zeven uur. Maar de nachtbleke dagen spraken van...  In de schaduw van het gebouw, duidelijk  als een telwoord, staan weke, afstotende wonderdieren.  Zij doen slechts hun plicht, en wij, mijn ordebroeder  en ik, wij wissen het zweet van tussen de ogen  der aarde, vaal als een doodziek paard.  Van rubber, niet meer.  Tientallen jongens trekken er tot de tanden  gewapend op uit; een beetje opwinding en  ze zijn al stil. Voor ons, op het logge tafeltje,  liggen de koans van onbekende meesters;  spuug er niet op, de spijsvertering is met speeksel  beter gebaat, gedrenkt, baden, bidden, god, ik steek  mijn vingers in zijn oren!  Dat hoeft hij niet te horen,  dat zal ik hem besparen, hij is nog te jong.  Waarom huilt hij nu? Geloof jij die dames,  die bleek als was, in een vleug van de nacht vervaagden...  De waaier van de weken wuift ons kilte toe,  lijkbleek sterven wij, en kennen geen vreugde,  want alles gaat verder. Dat is hoogverraad.  Corrigeer mijn droom, maak tastbaar wat slechts bestond  uit het hese fluisteren van de zeven sluiers van de wind  en de regen, dat geteisem van regen, mals en vruchtbaar  steeds weer vruchtbaar. Verrotting.  Nu, wij vlechten een bodemloos net van medelijden en leggen het zachtjes over de onwetende gezichten  van de dikke, droevige vrouwen. Zij worden niet wakker,  een glimlach en ik spat als een razende uiteen.  Hagedissen van kilometers van vuur,  universa van geluid en niets dan grote honger.  Die nachtbleke, verraderlijke stemmen, kakelend flagellant  in de regen, of hakken, beheersen de lijnen van  ons verbazend organisme tot in de puntjes. Wat  gaat er verscheurd worden zonder effect? 
Het is al dag. Maar wie maakt dat Waar? Niet de vrouw met haar hand Bij een lichtknop. In die gang ook De rode trui om een lichaam niet. Wat is niet ooit onklaar geraakt?  Tot dan weer, op mijn mouw gebreid, Het ding zich uit een draad bevrijdt Dat kruipt alsof het aan komt varen: Turkooizen scheepje op een rode trui. Een wollen schoorsteen en niet daar. En dat de draad mij wist te vinden.  Het is al dag, maar zonder geluid. Tussen het niets Dat de dag maakt En het niets na een gil Een klein turkooizen scheepje  Van verschil.
Door de open ramen ademt ontspannen het huis. Ik zie mijn vrouw voor de spiegel een rode blouse passen - verwachting maakt haar ogen jong als de eerste dag. Ik hoor het kind de trap op komen met een mond vol vragen. Buiten in de zomerdroogte zijn alle geluiden rond en verend.  Aan lange draden van licht zweven de acrobatische vogels. Bomen staan in wonderen te geloven. En de wandelmensen maken hun oude benen wijs dat het groene leven nooit meer eindigt. Even woont men vreesloos en zonder verleden in zijn eigen lichamelijkheid.
Op bed kijken we elkaar uit de kleren op de vloer een jurk een hemd, meer valt niet  uit te trekken; hoe we ook op handen en knieën bijenwas in de vloer wrijven tot het hout was opgeeft  terwijl we elkaar op bed liggen te bekijken op de vloer, glad as een tafelblad waarover dingen uit eigen beweging beginnen te schuiven  tegen elkaar aan, van elkaar weg, traag over de was glijdend, het lijkt ze geen moeite te kosten, de magneet onder tafel onzichtbaar  ademend; een tepel uit een borst, een borst uit een jurk, een hoofd uit een hemd, het hoofd in de nek  zo graag had ik me aan haar mond totaal opengesneden.
buiten dit slachthuis schreeuwen brutale kinderen na één koekje gaat de trommel dicht actiegroep na actiegroep trap in de hondenpoep mayonaise en een strippenkaart staat garant voor een weerpraatje in de tram waar de ramen met condens beslagen zijn  mijn verleden gaat jullie geen bal aan  hierbinnen heeft het slagersmes een duidelijk omschreven functie zoals ook mijn witte schort mijn witte muts en de kadavers aan de haken een duidelijk omschreven functie hebben  het bloed stroomt in de daarvoor bestemde geulen  ik sta buitenspel  elk beest been ik uit en uiteindelijk zelfs mezelf varkens kunnen niet vliegen
We waren in de bergen, waar je je kunt bezeren aan gedachteloos gesteente, tot bloedens toe geschaafde schenen jongensachtig.  's Morgens in de vroegte in het ene dal of het andere zag ik tegen de muur van een boerenbedoening vier stoelen staan, vier lege keukenstoelen op een rijtje wachtend op de zon, stoelen die verzadigd waren van het zitten, het zitten te bidden het zitten te eten het zitten te kaarten het zitten te zwijgen.  En hier, in dit voorbijgaan, de ene moeder net gestorven, teruggeroepen voor het sterven van de andere - hier dacht ik voor het eerst: want alles op de aarde is als hout begonnen.
Het dooit op de Overtoom maar het vriest ook al weer op melden mijn voeten die mijn dag verlopen ik blijf dicht bij huis steeds dichter dat is mijn leeftijd wolken worden zwaarder van ontkleur de geur van gisteren hangt nog aan me ik at net een vriend we braken het brood en deelden de doden we zijn al bijna uit zicht wij lachen nog wat moet je anders? omhelzen elkaar ten afscheid misschien je weet maar nooit
Elke dag minstens één koude-oorlog. De hele aardbevolking even bevroren. IJspoppen met rode ogen.  Ontdooid. En daar lopen wij weer, in een landschap vredig als zeegras in de landwind, wind als een zegen uit het nihil.  Windmolens als gebedsmolens: de wind komt op tijd als ademstoten van inspiratie uit rondwervelende windstreken.  Begeleid door de laatste vrije geluiden waaien wij mee. Zeer mooi zoals wij de laatste koude oorlog doorstaan en weten waar te gaan: wij, spelingen van de natuur: ónze verspeelde natuur.
Bewaarheid zelf je vrees. Al die dingen gebeuren en zijn helemaal niet netjes geordend.  Dit alles komt voor rekening van een zwevende ziel. Ja, ook ons profiel is zwevend.  Wijzigingen zijn geannuleerd. Verwijzingen zijn niet geldig. De cursor lijkt bevroren.  Je kunt van je plaats opstaan. Er mag worden gerookt, er mag naar buiten worden gekeken.  Daar staat een man die duiven wegjaagt met zijn hond, verkeer dat hem niet laat oversteken.
Reeds mag het warm en broeiend zijn, het lam  Is onbeschut op 't groene land gelegen  In koele nachten nog. De kersenstam  Is met de teed're bloesem volgeregen,  Die als een kostbaar uitgestrooide zegen  Mèt lam en madelief de leiding nam:  Tezamen zullen zij het weiland vegen,  De bloem, de bloesem en het witte lam!  En in de nacht keert alles nog in naar  De winter die voorbij is en verstreken,  Maar niet als boze droom, en niet vervloekt. 
Fuck de grizzly arend beren van het ijs, screw de bever in zijn burcht -  te warm is het naar vonkend spattend water zie ik om alleen of graaf een kuil in vochtige grond en laat mij zoeken in de buik van welige struiken.  Insecten om de muil in dit mijn hijgend rijk waar hij mijn zon niet ondergaat  totdat er rijp verschijnt en ratelpopulier en dwergberk branden als een braambos.  Bij sneeuwstorm draven wij de trappen af de bloed bespatte ladder naar de  omega.
Weg met pixels, projectietoestellen!  Was ik maar aan de andere kant van de evenaar. Zou mijn kompas zich vanzelf naar de zuidpool richten.  Zuidpool: die van de pinguïn, vogel in duikerpak die het eigen lichaam als slee gebruikt om over de hard geworden winter te glijden.  Vogel die liever zal zwemmen in het donkere onderwater dan vliegen in het licht der eeuwigheid.  Ik kan de pinguïn wel begrijpen.  Slapend zien we meer dan met de ogen open. Vooral slapend met de snelle oogbewegingen.
Hun zeggen Johan Cruijff wordt vijftig jaar, dus in principe is dat een gegeven, want net als bij het voetbal heb het leven dat dus de dingen volgen na mekaar.  Je ken in wezen honderd worden, maar normaal gesproken wordt je nooit meer zeven. Op die soort basis is dus veel geschreven, want als je hier bent, ben je dus niet daar.  Je moet je ergens aan de regels houden, in een sonnet en op het voetbalveld. Dat is dus logisch, denk je bij je eigen.  Je wordt wel ouder maar je blijft de oude. Jij, Johan, bent nog lang niet uitgeteld, maar ik moet nu na nummer veertien zwijgen.
Terwijl het verhaal wil dat het verteld en voorbij is - maar het breekt af  zeker, het is mij verteld en verteld maar nog  ik zie die grijze beduimelde foto maar nog is het gras weer groener dan gras en de bloesems weer witter dan bloesem  in die grijze tuin moet het oorlog zijn geweest in die man, in die vrouw, dat kind in dat grijze gras onder die grijs bloeiende boom  het is mij verteld en verteld hoe zij daar hadden moeten verdwijnen, worden weggevoerd in de goederentreinen, nooit terugkomen  terwijl het verhaal wil dat het verteld en voorbij is - maar het breekt af  zeker, het is mij verteld en verteld hoe vrede wederkeerde  maar nog is er geen andere foto dan deze waarin het nog moet
Vredig eten is goed eten Want lekker eten doet men alleen in rust en vrede Voor een goede spijsvertering is het een vereiste Dat men elk hapje minstens vijftienmaal kauwt Daarom eet men met muziek ook beter Want onder vrolijke tonen bewegen de kaken vanzelf Harmonieus en met de kaken ook de slokdarm En later zelfs de overige dertig meter Lange darmen in de buik  Vrede is goed eten met goede muziek Met marsmuziek kan men beter lopen dan eten Als men dan ook maar vredig loopt En niet meemarcheert met een troep soldaten Tegen andere soldaten Dan is marsmuziek net zo bedorven Als besmet voedsel  Maar bij dansmuziek is het zeker goed eten Want dansen is geen vechten Wie danst houdt rekening met andere dansers Zoals men onder het eten niet alle Lekkere hapjes alleen verorbert maar die deelt Met overig disgenoten.
Ik sta geregistreerd. Geboorte, plaats, tijd. Ik sta voor zowat één kilo papier: geboorteakte militie, verhuizen van daar naar hier, politieke sympathieën, vakbondsaangehorigheid.  Daarom ben ik op zoek naar een plek op de    grens van drie naties. Daar wil ik dan sterven. Want ik wil met mijn dood op z'n minst het    plezier bederven van een stuk of twintig administraties. 
De kooltjes in de kolenkit zijn van het kolengilde lid.  Aan ieder kooltje komt een eind, wanneer het door de schouw verdwijnt.  Zo'n kooltje weet dat zelf dan niet en zingt ontroerd het gildenlied.
Als ik zou hebben wat nodig was om een ander graag van mij over te laten nemen wat zo afgesloten werd,  ik zou weer terug willen kopen en verkopen, met wie zo is met wat afgesloten is, want het is voor de handel, niet om te eten.  Wie van mij afgenomen heeft, en niet wil kopen en verkopen , kan hij iets daarvan (ik kan het niet vervangen) laten liggen waar ik het zal vinden.  Niemand hoeft te weten wie hij is en het overige mag hij vrij houden.
Wat te zeggen als je elkaar niet ziet wel hoort en weet dat de eerste drie woorden verdwijnen? Zeg: ja, met mij. Hou het kort. Woorden zijn lasso's die golven, curven van echo's in kamers die klinken. Zeg ja, met mij. Hou het kort. Overweeg dat iedereen brult en roep dan mee. Wees gewiekst, weet dit: je praat wel hard je gaat wel hard terwijl je woorden plukt terwijl je zegt:
Hoewel het elf uur in de nacht is, of daaromtrent, komt er een meisje voorbijgeflitst. Alleen, neuriënd. Aan de rand van het dorp, in een van die schaars verlichte straten. Uit geweest in het centrum, natuurlijk. Met een vriend die hier woont, waarschijnlijk. Prettig ver- lopen. En nu fietst ze goedgeluimd naar het aangren- zenden gehucht een paar kilometer verderop, waar haar ouders haar liefdevol zullen opwachten, pa wel wat slaperig. Nadat wordt gevraagd 'Hoe was het?' en zij volko- men oprecht 'Goed' kan antwoorden (haar vriend, zoon van een goede bekende van haar vader, zo bleek, werkt zelfs al) en iedereen vervolgens zwijgend zich gereedmaakt om naar bed te gaan (morgen inderdaad weer een dag), vult haar hoofd  zich weldadig met geliefde gedachten in verband met nage- slacht, liever teveel dan te weinig.
Kroop de mist tussen de bomen? Dan is het herfst.  Vloog de bonte kraai over het dak? Dan is het herfst.  Zaten de blaren als vanen aan de takken? Dan is het herfst.  
Verkeersdrempels  Rotondes en overal   Te huur:   Bedrijfsruimte   Een klein land  Veel dromen  
Poëzie is wording die blijft steken in de rauwe, gebarsten onhandige gaafheid van het ongenoemde  haar voltooiing is toeval, het stokkend ongerepte uit haar krom getrokken pen  poëzie polijst niet wat ze zegt, ze schuurt zich uit in haar ontluistering
Op het moment dat ik de deur sluit 's avonds, heb ik altijd wel iemand naast me staan die daar niet hoort.  Iemand die mij zijn diensten aanbiedt zonder een woord, die doet alsof zijn neus bloedt, of die gehurkt zijn veters strikt, of iemand die langs mij heenglipt, met een hoed op, die niets met mij te maken heeft, of die met een emmer tussen de knieën zit te melken, iemand die mij een knipoog geeft, die wacht tot hij aan de beurt is, die zijn best doet, of iemand die kozijnen verft, of iemand die achter de kassa zit en een sigaret opsteekt- Ze doen maar.
Elke winter die valt is als een huis dat smelt wat we moeten vasthouden en iedere vorm van spel  Gelaarsd en gepakt gaan we de boer op spreken we van nestwarmte en een nieuwe dracht  Koperen onderleggers, smaragden vazen elke kast heeft recht op haar uitzet  O u kan niet tegen knus het maakt u wee en naar  Dat u dat dan uitlegt aan die man in de straat zijn gerei is ook vandaag weer van karton  Zomers zijn makkelijk, dan waait het aan als niets knapper is het door te bijten als een been.
De kleine mensen gaan tussen de grote met het speelgoed van hun ogen. Er slapen ook zulke vette bloemen in de sloten en de  takken waren zo blauw toen de maan aan de andere kant van het huis ging staan.
Zoals je tegen een ziek dochtertje zegt: mijn miniatuur-mensje, mijn zelfgemaakt verdrietje, en het helpt niet; zoals je ze een hand op het hete voorhoofdje legt, zo dun als als de sneeuw gaat liggen, en het helpt niet:  zo helpt poëzie.
Hoeveel boeken moest ik lezen, hoeveel harten moest ik breken om het licht te zien dat vrolijk en pervers mijn ziel bevrijdt?  Ik zag met eigen ogen wat mijn handen deden en hoe ik ook mijn spijt met inkt beklaag: geen hond die twee keer om een klaaglied vraagt.  Ik hang vijf zomermaanden voor mijn raam. Ik verf mijn haar en leef zoveel ik kan. En komt de herfst eraan:¡no pasarán! *)  
Boven het maaiveld.  Een kraaienpaar jaagt eendrachtig een roofzuchtige buizerd boven het bedauwde maaiveld weg.  Ik hou erg van voor de hand liggende symboliek dezer dagen.
Als ik nog lang naar dat blauw blijf kijken mis ik mijn trein, maar om zulk blauw zonder gelijke moet het zo zijn. Treinen kan ik nog vaak betreden, maar deze straling zal ik misschien in al zij innigheid na heden bij leven niet meer zien.
Die avond vertrok een auto richting snelweg en de honden blaften niet  het dashbordvak was leeg op een kaart van west-europa na een pak tissues een aangebroken rol pepermunt er woedde koude  oorlog in mijn hoofd  we reden zwaar weer tegemoet tegenliggers voerden groot licht in de verte  wij naderden de interzone niemandsland  het grensgebied
Hij lijkt vast minder erg – die lief bijeengebrachte hoop spaanders van mijn gedachten – op mij dan op een berg. Waar zal die laaiende gestalte
Hij heeft nog nooit gedanst. Hij kent zijn doel. Nog nooit is op zijn vale klerkensmoel Zomaar een lach verschenen, maar die nacht, Nadat de gek de nar had omgebracht, Kroop hij zijn bed uit, glimmend van de pret, En maakte onbespied een pirouette. Dank, dank, riep hij, het monster is geveld. Hij oefende het woord 'geschokt' voor morgen En sliep als twintig ossen kunnen slapen. Straks is hij, voor de camera, vol zorgen. Natuurlijk is hij zwaar tegen geweld. Daar klinkt verdomd weer zijn belegen lied. Hij loopt op straat, ondraaglijk rechtschapen, En ziet nog steeds het echte monster niet.  ------------------------------------------- 10 mei 2002, na de moord op Pim Fortuijn
Van alle auto's in de regen die suizen langs mijn raam, koplampen aan, en die passeren door de bocht van de weg, hoop ik maar dat ze ergens heengaan en dat het telkens andere auto's zijn en niet een reeks die zonder reden telkens opnieuw wordt rondgezonden door steeds dezelfde onzichtbare gek
Met lego speel ik op schaal het ongeval een paar keer na  Grote atomen gunnen het slachtoffer een zwakke zwaartekracht   Zelfs in de ambulance lacht ze onuitwisbaar
De aankondiging, achteraf herkend, vermocht niet het aangekondigde te voorkomen. Alles ging zijn gang.  In de studie van de zinloosheid vinden wij de zin; want daar is hij. Veel aanwijzingen  treffen wij aan die doen vermoeden dat daadwerkelijk wij niets veranderen dat niet al op veranderen stond.  En in onze karakterstructuur, daarin zit ook veel verwijtbaars. Al kónden wij veranderen, wij zouden er te lusteloos voor zijn.  Aldus met excuses bepakt vertrekken wij voor onbepaalde tijd, met onbepaalde bestemming. Wij waren de laatste dagen bijzonder lusteloos.
Sommige gedichten dienen elke dag herschreven. Gewoon hetzelfde gedicht elke dag opnieuw. Andere gedichten niet.  Wéér andere bleven beter ongeschreven. Dat zijn verreweg de meeste.  Maar sommige gedichten dienen elke dag herschreven. Gewoon hetzelfde gedicht elke dag opnieuw. Tot het onlosmakelijk  met ons is verweven en met de werkelijkheid tot waarheid is verdicht.
Ha, dit is lachen zeg Neusaap uit Borneo (Inlands ook  Orang Belanda genaamd)  Ondanks die buik en die 
Vermoedelijk was het zoiets als 'shit'. Of 'hé'. Je vader zegt vaak 'hé, hé' op een manier die jij goed na kunt doen, met een vraag erin, die me passend lijkt als je een sloot in rijdt. Of 'ho'. De auto was tenslotte maar geleend.  Je lijkt me ook wel iemand die al jaren had gefantaseerd hoe het moment suprême zou zijn. Die uitspraken had voorbereid. Het schijnt dat Voltaire terwijl hij stierf zijn eigen pols opnam, om na te gaan hoe ver hij was.  Van wat hij erbij zei zijn vele versies. Misschien heb jij iets opgeschreven en herschreven maar uiteindelijk in de auto waren er alleen maar water, stukken ijs en glas, geen woord geen tijd.  ------------------------------------------ uit: 'Wat ik met de sleutel moet', 2011.
Als alles wat gedaan moest is gedaan En alles wat gewaagd is geprobeerd Als alles is gegaan zoals gegaan En alles wat je deert je niet meer deert  Als alles wat bestreden is beslecht Als wat onopgemerkt bleef is geduid Als alles wat besproken is gezegd En alles wat verbrast kon is verbruid  Soms voel ik even een verlangen naar Het einde, die goedkope panacee En naar de stilte daarvan, dat geluid  Ik merk dat ik me, langzaam weliswaar, Maar toch verzoenen kan met het idee Dat het voorbij is straks, over en uit
Toen ik verloofd was met René die zoveel hield van Hemingway, las ik het werk van Hemingway omdat dat werk me zoveel dee. Maar toen het uit was tussen ons toen kreeg ook Hemingway de bons.  Daarna was ik met Guus verloofd en kende Ibsen uit mijn hoofd. Later, met Peter, hield ik zo enorm van Valéry Larbaud.  Maar ik ben nooit verloofd geweest met iemand die Homerus leest, en ik heb nooit een man bemind die Rabelais het hoogste vindt.  Er zijn dus nog verscheiden gaten, helaas, in mijn cultuur gelaten. Ik hoop nog altijd op Pascal, maar wat dan ook, in elk geval:  hoe meer het aantal liefdes stijgt, hoe meer ontwikkeling men krijgt.
Evenzeer als wij het nauwgezette zwemmen en metallic blauwe van een kleine Afrikaanse vis te Emmen vanmiddag, waterlelieblad  dat zich met rode kop optrekt  tot waterschildpadschild,  een dagpauwoog in de vlindertuin  die mijn hand voor wilde orchis  aanziet en heel Drenthe buiten  evenzeer. 
Ik wilde zielsgraag lezen, maar helaas kon ik de letters niet tot woorden smeden. 'k Vroeg hulp aan ouders en familieleden, maar bleef steeds steken in de o's en a's.  Gelukkig kreeg ik van Sint Nicolaas een platenboek met daarbij rijmwijsheden. De versjes kende 'k snel van buiten, reden te doen of ik kon lezen als een haas  Bezoek gaf ik het boekje. 'Zoek maar uit!' Waarna ik zogenaamd dat vers voorlas maar uit mijn hoofd opzei, voldaan en luid.  Soms bij het voordragen van poëzie voel ik me 't kind dat in de kleuterklas doet of het lezen kan. Verlakkerij.
Vanavond hebben alle mannen sterren op hun hoofd gespannen, kruizen op hun rug gedaan en zijn naar het bal-masqué gegaan.  Vanavond hebben alle vrouwen jurken met versierde mouwen. Zij dragen bloemen overal en trippelen naar het carnaval.  Vanavond hebben alle kinders vleugels  als verheugde vlinders - en ze fladderen komiek op de maat van de muziek…
er waren nooit woorden voor laat staan hoge plafonds of hemels  je wilde nergens naar toe je wilde niets bereiken  het was droog laag viel op laag als bladzijden in een oud Frans boek plakten we aan elkaar maar met verbeterde sterker ruikende  verslavende lijm  ik wenste toen dat het eens los liet dat er een woord viel dat het eindelijk zou gaan regenen
Voor het eerst sinds hij hier zit neemt hij zijn handen voor zijn ogen weg neemt hij met de rand van zijn rechtermouw het vocht van zijn gladde voorhoofd af  er trekt een rimpeling over en in het water buiten het licht binnen  een muntje in zijn herinnering in zijn kamer met uitzicht voor  het eerst sinds hij hier zit zoeken losse vormen hun eigen huid weer op de een keert terug als kast de ander als koffer als knie  voor het eerst telt hij het aantal gaten waardoor van onderaf helemaal bovenaan kop
Vlo, verre vlo, sinds jij de show verliet zweeg het orkest in het theater stil, mist zonder oorzaak en gevolg de wil de weg de wet van dans en levenslied  (ach vlo, ik weet jij schuilt in het gordijn; daar zijn ook harlekijn, pierrot en maan- licht schijnt op rodica en dodica, die treuren om de trekharmonica, daar reikt een slinken dodezwarte zwaan de hals naar dingen die niet mogen zijn)  te vinden, of jij ons voorgoed verstiet. Ik zou willen hopen. 't Is hier zo kil. Soms denk ik in de coulissen een pril geriste, muziek te horen. 't Is niets.  -------------------------------------
Zo eenvoudig als een waterdruppel, zo helder als een splinter berkenhout,  Omdat het veulen geduldig en voorzichtig uit het paard valt en kan staan,  De vis als een metalen traan ontluikt en kan vliegen, de mens after all  Moeizaam leert zwijgen en wegzijn tussen zijn gewapend steenslag,  Zo eenvoudig, zo helder is het niet wat ik overhoud wanneer ik mijn pen heb neergelegd.
een jong dichter is een tramper zonder moederhaven hij west in het oosten  hij noord in het zuiden   een jong dichter zoekt zichzelf in de spiegel hij noemt de poolster het noordelijke zuiderkruis  een jong dichter is een lege schildersezel die slechts de pijnletters vond van het tweede alfabet
Ik schreef eens op papier van lucht en alles wat ik schreef was lucht, en alles wat ik dacht, en toen ik naar buiten keek zag ik een kraai van lucht boven een bloeiende appelboom in het zonlicht naast een schutting, en ik hoorde iets scheuren in de verte, er werd moedwillig iets verscheurd ver weg,
Ik lees een boek, ik schrijf een brief, Ik kom bij jou, wij praten. Die dingen zijn mij even lief; Ik kan ze ook wel laten.  Het voorjaar buiten is altijd zoel, Maar niet dat wilde wonder Toen ik weg wou gaan, alleen en koel; Nu kan ik ook wel zonder.  Ik meende aan 't strand te zijn geboren,
Ik knier dat het een aard heeft. Waar het land verdampt, in asblauw een pluim een veeg uitgestrooide lijn het zand condens de adem licht de adem in waar. Ik had je uitgerookt ik knier je lag in splinters narwalhoorn in mosselscherven o.  En de oestervloot van 17-zoveel vertrok, sloeg zich uit en haalde verhaal op het land je was scherp als het blad vandaag de scheermes klapte open knier ik dat het op het strand waar het land waar jij voor mijn voeten. Ik knier blauw bloed vandaag, as als de lucht  het verdampende. Aarde = korrel = Babeltoren van manvrouwkind geweeste levens, geestgrond hier aan de kust ja het zucht. Eet mij. Mijn woord is perkament. En was.  Dat je grit in de droogte, stof op de aangekoekte nerf van het land, huidvel in schuilvorm.  Ik trap je. Mijn zolen van glaspijn, naadloos mijn hoef in het zand? Dat nooit.  Je droogde je trager dan gort uit 17-zoveelste storm. En ik knier. Zucht dat het kraakt. Ik vermaal je. Ik moet want het lopen gaat door het gaat asblauw en gaat als een snijbrander vloek je tekeer en mijn zolen: aan spelden gewend. Schuur ik, kerf me, leg ik me uitgestrooid  op je vlakte. Verraad in asblauw. En ik knier. Lispelend mosselvlees, je had je in golven en  vlokken gespreid. Dacht je dat ik dat ooit geloofde?  Je bent mijn gebed jongen jij. Ik knier. De zool van het land is de mijne. Het snijdt waar ik loop. Ten onder. Verzuipen in het zand.
De nacht is splinternieuw en met ons onervaren.  De nacht is opstand binnenskamers  draagt de geur van zoethout de koelte van kerkuilen de blauwdruk van een schreeuw.  De nacht is geen gebrek.  We zien onze schimmen gebaren in het raam  alsof we naar elkaar seinen ons vast willen klampen als mistige drenkelingen.
ik herinner me wel de sneeuw, de Karelsbrug in Praag, hoe jij - hoe jij tot op vandaag lacht om iets dat ik niet zag, wat vlokken van mijn schouder slaat.  Hoe ieder zinloos ingewikkeld sneeuwkristal op kinderkoppen achterblijft en erger: dat het ons niet daarom gaat.  Maar of er een moment zal zijn waarop wij wezenlijker samen - ik weet iet eens of wij dat toen wel waren, wat jij voorbij mijn blikveld ziet.  Taal valt armoedig in een zin als:   weet je nog we gingen   met de eerste sneeuw naar Praag   om samen op de brug te staan en smelt al bij; we gingen niet.
Er zijn dieren die piepen. Zo zijn ze geschapen, tot piepen. Hun tieren te iel in de mist.  Er zijn dieren die loeien. Zo zijn ze geschapen, tot loeien. Hun roepen te rauw in de mest.  Er zijn dieren onhoorbaar. Scharrelend.
Als ik mijn oren spits kan ik horen hoe de koelkast bromt en de wind aan de deur klopt Maar stemmen van mensen die dringen tegenwoordig niet zo goed meer door  Ik span me in om goed te luisteren dat wel  Maar als het me niet bevalt doe ik met opzet alsof ik het niet hoor  Met een uitgestreken gezicht
Een leeuw die door het bos liep brulde niet maar zei plotseling “Piep”. Een aap riep uit een boom omlaag: “Hebt u soms de griep vandaag?” “Ik voel me fijn,” zei de leeuw,
Dat in gemelijke grillen     ik mijn dagen kon verspillen,     dat ik haar voorbijgegaan     of een steen daar had gestaan,      dat ik heel mijn zondig leven     heb gekregen zonder geven,     dat mij alles heeft gesmaakt,     dat ik niets heb uitgebraakt,      dat ik niet kan herbeginnen     haar te dienen, haar te minnen     dat zij heen is en voorbij,     bitter, bitter grieft het mij.      Maar de jaren zijn verstreken     en de kansen zijn verkeken.     Moest die kist weer opengaan     geen stuk vlees zat er nog aan.      Priesters zalven en beloven,     maar ik kan het niet geloven.     Neen, er is geen wenden aan:     als wij dood zijn is 't gedaan.      Ja, gedaan. Wat helpt mijn klagen?     Wat mijn roepen, wat mijn vragen?     Wat ik bulder, wat ik zweer?     De echo zendt mij alles weer.      Gij die later wordt geboren,     wil naar wijze woorden horen:     pak die beide handen beet,     dien het wijf dat moeder heet.   Antwerpen, 1934.
Reeds werd ik voor de Rotary gevraagd, waar ik het zelf wel naar gemaakt heb, want ik heb het herrlich weit gebracht en ondanks dat nog iets jongensachtigs behouden.  Mijn vrouw werd in die jaren nauwelijks wat ouder, eigenlijk kleedt ze zich nog steeds eenvoudig maar met smaak en maakt 's avonds textielschilderijen.  Onze kinderen noemen wij grut, het zijn precies één jongen en één meisje, zij zijn steeds het zonnetje in huis en wekken bij vrienden afgunst of vertedering.  Als dit zo doorgaat houd ik het niet tegen dat 'k eens met vochtig oog 'n stuk triplex afzaag en daarin met een gloeiende breinaald brand: 'Waar liefde woont, gebiedt de Heer zijn zegen.'
spiegel nimmer zonder vreemden volière die de inbreuk van ontheemden begroet met een beurtzang tussen buiten zonder binnen en het zich buitensluiten  droge regen koude zon en een stom naar elkaar staren tot aan de horizon vol woekerende meubels en muren sneeuwend in hun evenbeeld  je bent snavel aan snavel roofvogel belust je dood te plukken tussen doornen te ontrukken het gloeiende hart aan de wereld die weerkerende verweert
De herinnering van geluiden, van geuren, van bezinning op het betoverde bestel en het bestaan van rode bloemen.  De geur van mos, van denkende moerassen.  Allicht de kleuren van het geschut, naar hartelust de geur en geuren van het verlaten plein.  De klaagzang van de takken omarmd door de gebeurtenis, die zelfs een geur verspreidt.
van de mariannenplatz  naar de overkant:  gesloopte panden of wat daarvan nog rest behangpapier, de plaats waar de leidingen zaten de holte waar de kolenkachel stond  de vragen die zij zich daarbij stelt: hoe het voor de oorlog was waar het bed stond waar de tafel en alles wat daartussen lag  van de mariannenplatz naar de overkant dat is niemandsland waarachter straks een raam wordt geschilderd een lek gedicht en porseleinen winterlicht de kamer binnenschuift
Vlinder ziet een speld staan vindt hem mooi want streng niet doelloos doch standvastig. Zij wil hem aan zich binden dit eenzaam puntig wezen en zegt me zoete aandrang 'doe ik mijn vleugels dicht bekijk mij dan van voren ben ik een speld op poten.' Bang om zich te bezeren aan zoiets kleurig breekbaars met ogen fijn dooraderd volhardt de speld in staren blijft stijf gesloten staan 'als ik hier niet vandaan raak grijpt het ons beiden aan.'
De Oerolifanten uit Oerwapperland zijn wereldberoemd om hun grote verstand, en ééntje daaronder wel heel in ’t bijzonder: die is nota bene een Letterschrijfwonder!  Een tikkeltje Engels, wat Duits en wat Frans,  een half woordje Spaans en twéé Nederlands, een snuifje Chinees en een zuchtje Japans maakt, flink door elkaar, zuiver Olifants.  En als je soms twijfelt of zoiets wel kan,
De stilte, nu de klokken doven, Wordt hoorbaar over zondags land En dorpse woningen, waarboven Een schelpenkleurge hemel spant.  De jeugd keert weer voor d' in gedachten  Verzonkene, die zich hervindt Een warm, van onbestemd verwachten, In zondagsstilte eenzelvig kind.  En tussen toen en nu: 't verwarde  Bestaan, dat steeds zijn heil verdreef; De scherpe dagen, waar de flarde Van 't wonde hart aan hangen bleef.  Niet te verzoenen is het leven.
MARC-JAN is naar de Costa-Brava  geweest. Ze hadden de zeilboot op  het dak van de Datsun en ze reden  in één nacht door. Meneer Carli  was naar zijn huis in de Dordogne en  wij hebben heerlijk aan het Comomeer  gekampeerd.   Wat moet je nou met mensen  aan wie je nog moet leren dat  credit links en debet rechts?  Uitleggen hoe een tabellarisch  kasboek werkt?  
De avond komt over de kleine binnenplas. Ik peddel niet meer, licht zuchtend loopt de kano vast in de plompeblaren. Nog een kleine opmerking van de wind achter mij in het riet. De watermunt geurt me met kracht achterna van het licht aanvaren.  Een fuut komt haastig nog door de ban, met watervrees zwemmend, alsof het zo weer spertijd is, weer jeugd en oorlog worden kan.  Een bel ontploft zacht aan het oppervlak; heeft ook het ongeborene al ontzetting?  Wat heb je toch met de stilte, steeds minder beangste, verouderde man? Je leven heb je onder de leden en je wil toch niemand meer laten delen in die besmetting?
Als dan het koperen keteltje vol as van wat ik was wordt leeggeschud over het geduldig gras mijn lief, sta daar niet voor schut  en veeg de rimmel van je wangen. Denk aan de vingers die deze regels schreven in onze tijd van verlangen en die je streelden tijdens hun leven.  En lach om wat ik was, onder meer het gesnurk in de bioscoop, de onderbroek die steeds afzakte,  de debiele grap en de logge loop naar jou keer op keer toen ik je nu warme weelde pakte.
als je 's morgens vóór je spiegel staat en je ontwaart een hoofd op je schouders en het is niet het jouwe  dan moet je daarvan onmiddellijk melding maken bij de dienst voor bevolking van je gemeente die doen dan wel het nodige.  maar herken je in plaats van je hoofd je lichaam niet meer als je eigen daarmee helpen ze je niet 'meneer zo kunnen we bezig blijven!' en ze hebben gelijk.  kijk dus goed uit bij partnerruil
Komt een duif van honderd pond, een olijfboom in zijn klauwen, bij mijn oren met zijn mond vol van koren zoete vrouwen, vol van kirrende verhalen hoe de oorlog is verdwenen en herhaalt ze honderd malen: alle malen zal ik wenen.  Sinds ik mij zo onverwacht in een taxi had gestort dat ik in de nacht een gat naliet dat steeds groter wordt, sinds mijn zacht betraande schat, droogte blozend van ellende staan bleef, zo bleef stilstaan dat keisteen ketste in haar lenden, ben ik te dicht en droog van vel om uit te zweten in gebeden, kreukels knijpend evenwel, en 'vrede' knarsend, 'vrede', 'vrede'.  Liefde is een stinkend wonder van onthoofde wulpsigheden als ik voort moet leven zonder vrede, godverdomme, vrede; want het scheurende geluid waar ik van mijn lief mee scheidde schrikt mij nu het bed nog uit waar wij soms in dromen beiden dat de oorlog van weleer wederkeert op vilte voeten, dat we, eigenlijk al niet meer kunnend alles, toch weer moeten liggen rennen en daarnaast gillen in elkanders oren, zo wanhopig dat wij haast dromen ons te kunnen horen.  Mag ik niet vloeken als het vuur van een stad, sinds lang herbouwd, voortrolt uit een kamermuur, rondlaait en mij wakker houdt? doch het versgebraden kind, vuurwerk wordend, is het niet wat ik vreselijk, vreselijk vind: het is de eeuw dat niets geschiedt, nadat eensklaps, midden door een huis, een toren is komen te staan van vuil, lang vergeten keldermodder, snel onbruikbaar wordend huisraad, bloedrode vlammen van vlammend rood bloed, de lucht eromheen behangen met levende delen van dode doch aardige mensen, de eeuwenlange stilte voor- dat het verbaasde kind in deze zuil gewurgd wordt en reeds de armpjes opheft.  Kom vanavond met verhalen
De scheurkalender op z'n dunst. We ezelen de files in, de winkels uit met mondvoorraad voor tien.  De oude kuddegeest drijft ons weer bij elkaar.  Om samen van alles te nemen, te eten, kwinkslagen te kaatsen en oud zeer te soppen,  onze hoofden dik gevoerd met roes.  De koelkast zoemt van welbehagen.   Aan alles komt een begin. Klokslag scheurt het jaar zich los, het jongste uur ontfermt zich over ons, zoent zich wijd in. We drommen vrieskou in voor namaaklicht en gierende bewijzen van bestaan.  
--je liep daar naast mij     in je gouden jack. --     (21 november 1981)  Ligt er ergens nog dat jack, van goud dat toen al was gaan slijten? Door barsten zag je mosgroen leer.  Hoe anders liep ik naast je dan toen ik tussen andere soldaten marcheerde met mijn schietgeweer.  Andere oudgedienden schreven toen in de lucht: Ga toch in Moskou demonstreren.  Wie schrijft geschiedenis? Niet zij die met hun lichtste voeten meelopen in bevlogen stoeten.  Maar ook niet de benarde heren die vanuit burcht of binnenhof een vloedgolf denken te dicteren.  Een dagje mensenzee. Of was het meer? Een ommekeer of nieuwe wijn voor oude poëzie? Ik weet alleen:  Gelukkig liepen wij toen, daar, verliefd op honderdduizend mensen en ook nog op elkaar.  ----------------------------------- Uit: 'Kippenvleugels', 1991.
Verwondering over de matte lichtval van deze ochtend, vol kersen en kleine regen. Aangekleed, gekamd, maar wat ik doen zal is mij nog niet gezegd. Dan zacht bewegen;  muziek die neerdaalt uit een instrument waarop ik lang geleden heb gespeeld. De klank verstoort mijn evenwicht. Het is mij onbekend wat men hier speelt, de compositie lijkt verdeeld  in toen en nu; mijn vingervlugheid is gelijk. De vleugel glanst, haar draagkracht even sterk, zoals de lichte Arabesque die ik ontwijk als ik mij tot herinnering beperk.  Zie, mijn vader prijst mijn spel, geeft richtlijnen, streelt nu mijn moeders hand. Tijd valt uit elkaar in onverdraaglijk getel.
ik zou die avondlijke  merel in mijn tuin op een tak in een gedicht willen zetten, maar waarom zou ik, hij zit per slot van rekening daar waar hij zitten moet: in een gedicht daarbuiten.  ---------------------------------
er moet een wereld van verloren dingen zijn waarin een handschoen, inderhaast vergeten, het aanlegt met een oude krant, een sjaal, een zakdoek of een kam.  de handschoen mist de hand niet meer, de zakdoek hoeft geen jammernis, en zelfs de sjaal taalt niet naar warmte van kindermeiden en van moeders.  - al wat verloren is, is samenhorig. maar tederheid die overbodig werd, het kippenvel dat blijven wou, de eerste natte droom, het domste lief,  het speelgoed van een kind dat stierf. en doen alsof men alles kan vergeten, ofschoon men, plompverloren als een mens, alleen in het heelal moet zijn.
Lieve critici, ik vrees dat ik geen doel of doelgerichte lijn in de loop der jaren lees van mijn duizenden gedichten.  Ik blijf een ventje dat maar schrijft en nauwelijks wil weten of zijn bekladdering beklijft of gretig wordt vergeten.  Eergisteren zei mijn dermatoloog: Ik zie een kleine zwarte plek en die vereist even een biopsie. Melanoma, vroeg ik droog.  Zo ja, dan leef ik nu nog maar hoogstens een paar jaar. Zo nee, dan ook een paar. Van zijnd naar bijna niet meer zijnde kijk ik met voldoening naar het einde van mijn einde.  Hoewel, een enkele keer denk ik toch Dit nog. Dat nog. Dit misschien nooit meer.  ---------------------- Uit: 'Daar', 2011.
Het zwakke, het minderwaardige,  het onbevruchtbare had nooit je voorkeur.  Jouw hang was naar de boom  in bloei, naar de volle stokroos.  Niet naar de natte herfststronk.  Jij hield alleen van leven  als het ontluikt
Ze wil de lente beginnen, de wolken opmeten, de blinddoek vergeten. Ze zal de rozen nog snoeien, de druiven zien rijpen, een list voor de jagers verzinnen.  Laat haar ontdekken dat alle bloed rood is, dat vrijheid niet dood is, en grootspraak niet groot is, maar dat ze rijk wordt hoe meer ze zich geeft.  Ze wil het zwijgen aanleren, nog even aanmeren in de rivier van je woorden, in de bedding van je stem. Ze luistert, maar laat haar, ja, laat haar en leid haar.
die ander   uit de waagschaal   van mijn   evenwicht   is dat mijn  
Wie zal de vriend zijn van mijn vriendin, de baas voor mijn hond, het kind in mijn jeugd, de oude man bij mijn dood, wie zal dat zijn als ik het niet ben? Jij? Ach kom, jij bent niets  dan twee ogen, die zien wat ze zien, jij bent niets dan het uitzicht: een zon schijnt, een appelboom bloeit, een stoel staat in het gras; vreugde, verdriet, weet jij veel,  uitzicht. maar wie zal mijn liefste grijs en ziek laten worden, er voor zorgen dat de hond jankt, het kind huilt, en de dood komt? Wie zal de appelboom laten verkommeren, de stoel voorgoed laten staan in de regen? Iemand toch zal toe moeten zien dat alles voorbij gaat.
Ik wil alleen maar zeggen dat ik het niet weet. Dat ik het allemaal niet zo duidelijk zag, zoals gebleken achteraf.  Het tuinhek diende plotseling gesmeerd. De lege plekken op de muur bedekt en vlug vlug de geur van scheerzeep weg.  De kalende die Homerus declameerde. De maïsvretende. De charmante die uit Frankrijk parfum meebracht. Hadden zij ook hun koffers gepakt, de huisvrienden van de vrije dag?  Ik schreef het reeds meer. Die morgen liep hij van de keuken naar de straatdeur en kwam niet weer.
Daar lopen we. Waarheen? Een tweesprong laat zijn vork zien. We kijken achterom.  Er is berusting die wil doden, nadat ze mijn gezicht heeft weggenomen.  Alles verdwijnt. Zelfs de duisternis trekt op.
Ook met de handen stijf tegen de oren  is soms het geluidloze gillen te horen  dat in onze diepten weerkaatst   routes en wegen in eigen beheer  geen regels voor het binnenwerks verkeer  dat zich langs eigen banen verplaatst   geen brandstof meer over voor innerlijk vuur  geen macht meer te veinzen over het stuur   hardnekkige voet op het gaspedaal:   ontsnapt voor de zoveelste maal  naar de vluchtstroken van de taal  
nu vrijt het rokje met het zand van hier tot aan de strandzoom trok de branding aan je sokken als dit al kietelt is het ruw en ongekamd (de uitgeklede, meest radicale versie van een buitenland) de einder stroomschok  de einder stroomschok de stilte hardrock aan gene zijde de zelfkant je bleef het herhalen: ongeneeslijk (dit ook) en more de stilte hardcore
Ik zie jou zo  Ik zie jou zo zo moet jij zijn  Jij moet zo zijn als ik jou zie  Zo zie ik jou als jij moet zijn  Zo moet jij zijn: dat ik jou zie
Soms richt ik mijn ontgoochelingen af als logge,  dolle honden. In hoge maïsvelden liefst,   zoveel geritsel dat je desillusies er wel uit je hoofd  lijken te lopen, voor je uit. Ik roep ze op in al hun pijnlijke  details (Breng terug! Rechtop!) en laat ze daarna  Los! Af! Liggen!, waarna ik me uitstrek tussen stengels,  afgebroken kolven, me afvragend welke gedachten ik  in plaats van die teleurstellingen indien  alles me steeds voor de wind gegaan was: mogelijk  geen. Benauwend toch! Alsof je kamers uit je  ouderlijke huis wegdacht, je ontelbaar-vaak-er-  volstrekt-zomaar-binnen-zijn-gegaan incluis
Ik ben Charlottes papegaai en zit hier in gouache gekooid voor iedereen die mij al jaren kent van de fietsenmakerij achter haar atelier. Ik heb een naam, die doet er nu niet toe, ik buig mij voor mijn kooi en denk aan wat ik heb gehoord, de pech van lekke band of remdefect, wat mensen overkomt. Mijn baas doet 's nachts de doek om mij wat rust te gunnen, dat ik niet aldoor het heelal voel wegen op mijn gevleugeld schouderpaar. Dit ben ik, een verfstreek in de eeuwigheid, een opmaat voor het al.
Geen honderdste seconde krediet hebben ze ons gegeven nadat we toch de waarheid in transparante regels hadden weergegeven als een plastic kinderspeeltje van plusminus 12 cent dat door de veelkantigheid en equilibrium permanent tot in de eeuwigheid wordt aangedreven, maar toch aan elke honderdste seconde z'n momentum toekent  Vooral die 12 cent stond de dames & heren tegen; als charlatannetjes armlastig werden we bejegend en in hun bekakte bakstenen ivoren torentje van onze post ontheven, opgehangen, doodgezwegen - ondertussen was de waarheid al die tijd nog geen honderdste seconde hetzelfde gebleven Weer hadden wij snotneuzen gelijk gekregen.
Als ik maar licht genoeg ben, mag ik  over je lopen, mag ik, mijn bloesje open,  over je zitten gaan, als ik maar licht  genoeg ben, niet te zwaar.   Ik zal een droomelixer voor je kopen,  ik zal mijn haren dragen op z'n Frans;  Japanse zijde doe ik aan, mijn handen  laat ik ijle dansen dansen.   Men pen zal ik Oostindisch dopen, ik zal  van zinnen een zilvergazen webje spinnen,  mijn adem langs je ogen blazen, je smaak  verlengen met gezoete room.   Hebben je duivels nog niet afgedaan, 
ik struikel over dichters op het strand  ze zijn in drommen naar de zee gekomen  hun adoratie doet het water stomen  de blik naar boven, pen reeds in de hand   ze schrijven over sporen in het zand  die weer verdwijnen bij het overstromen  ik hoor ze over wolkenluchten bomen  hun Lourdes is de zilte waterkant   dan wordt het Nereus eindelijk te veel  hij heeft op wrede wijze wraak genomen  de druppel was het zoveelste cliché   hij vloog het dichtersvolkje naar de keel  de springvloed viel door niemand in te tomen  er drijven dode dichters in de zee  
Zou je de Haagse Hofvijver overeind zetten rechtstandig als een majestueuze wand van water om het licht de diepte te laten doorstralen om de stad een doorzichtige spiegel te bieden  een oudgouden glans zou over de huizen strijken en iemand roept als eerste 'kijk' en wijst toeterend komt het hele verkeer tot stilstand abrupt worden alle vergaderingen opgeschort en de straten vullen zich met ogen en geroezemoes  een vorstelijk banket, jagers in een herfstbos zegels en paperassen, gesluierde naakte vrouwen iedereen ziet in de vijverwand iets anders maar allemaal blikken ze diep in de tijd terug  En eindelijk kunnen de hofvissen ook eens over de schubbenhuid van de daken uitkijken naar de glinsterende torens en ijspaleizen de bomen bij de duinen, het gele strandzand  'kijk' stoten de vissen elkaar aan, 'dat zilvergrijze dat schitterende schuimende, woelende weidse dat zich daar uitstrekt tot aan de einder en verder dat is nou de zee, ja dat daar is de zee'
Je voeten hebben mijn druiven geplet, je handen mijn deeg gekneed tot ik geen adem meer kon halen.  Je hebt brood van mij gebakken, dat ik in de ochtend rook maar dat snel verdroogde. Jij hebt mij leeggeschonken.  Je hebt je sigaretten in mijn mond gedoofd, je gesprekken op mijn huid geschreven, je glimlach mijn oogbol in geperst.  Je hebt mij uitgekleed en je hebt je in mij neergelegd, je koude voeten hebben mijn ingewand  kapot getrappeld. je hebt mijn duim in je mond genomen, je hebt mijn botten afgekloven. Wat rest:  de vrede waarin je sliep, die ik gestolen heb; de filmrol van je kindertijd, die ik gestolen heb.
Strijkend zegt zij: dat vergeten  van wat ik gisteren deed en zei, dit langzaam aan wat minder weten is het niet al de nacht in mij  die mij mijzelf maar laat herhalen het leven loopt aan mij voorbij ligt aan mijn handen te verschralen voortdurend lijd ik averij.  Misschien betert het wel, zeg ik en anders, moeder, valt er mee te leven. Ze knikt berustend en wat machteloos  verwoeder strijkt ze sprakeloos zonder te beven nu het linnen. Ik raad ze strijkt de angst daarbinnen.
aarde is het plafond, vol bleke tastende ranken. We waren ten slotte onder het gras beland, om van hartstocht te verteren.  Hoor, hoe in den hogen grote koren blij opeens kwelen! Stop met ijle vingers me de oren toe: wie kan er boodschap hebben aan ons, die heimelijk  en traag in humus opgaan, zinnen strelend van de diepste stof? Wij zullen opstaan als gesteente, als een zee, een zwerfhond  of een wilde ui. Of als een zon die bloedig alle zijnsgordijnen scheurend ondergaat daarboven.
De liefde wast de tijd de liefde hangt de tijd te drogen de liefde plooit de ongestreken tijd om het lichaam van de liefde en groeit tenslotte uit de tijd.  Wij deden onze kleren uit en alle dingen werden nieuw aan ons in het rusteloze licht aan de kade klotsend klepperend met vlag en wimpel in de ongeruste vrede aan het raam.
Voordat ik me terugtrek bij een vrouw van rubber of papier, voordat ik niets meer klaarmaak dan mezelf, wil ik bij jou zijn.  Voordat de laatste ronde ingaat en mijn ziel is weggezwommen in het glas, mijn zinnen opgelost in drank, wil ik bij jou zijn.  Voordat mijn gedichten zijn verjaard tot voorbeeld van het een of ander, mijn talenten zijn vervallen tot verzameld werk, wil ik bij jou zijn.  Voordat het licht uit mijn ogen sijpelt, mijn huid verdort tot vel, voordat ik al mijn goud
Wat moet het verrukken, zulke maten zich met overgave in je af te voelen drukken. Daarvoor zal het graag zijn opgespoten. Of vermoedt het zich zo innig niet als ik het gun? Dan lag het niet zo onvertogen vol zinderende kuiltjes om dat glanzend lichaam, had het beduidend minder omzichtig gestoven.
we spreken de stoel af, het venster, daarbuiten de put.   hier het laken en daaronder het naakte slopende meisje      midden de muur hangt gekaderd het toeziend oog; camera's doen hun werk  en zonder hieraan afbreuk: een stoel wordt geen stol, houdt huis. zo ook het raamkozijn, het tekort van de put. het haar dat haar bewaakt  de slaap    sloopt niet meer   droomt onafgesproken.
Vanmorgen werd ik opgebeld door een mevrouw die wilde weten  of ik Richard was. Dit was nooit eerder voorgekomen.   Veel mensen hebben gewild dat ik iemand was, soms iemand  die ik was geweest, soms iemand die ik zou moeten zijn  - kijk eens angstig, praat als een non, spring op en neer,  kun je niet een keer een rokje dragen -  maar Richard heeft niemand mij gevraagd.   (Ondertussen ruist de stilte van twee kanten in een oor.)   Er is een ander leven vóór ik antwoord geef, volop mogelijkheden,  voor het zelfde geld had het materiaal waaruit ik besta  een andere vorm of naam. Wat als ik ja zou zeggen,  ja, ik ben het: Richard. Bent u dat moeder?  Wat is het lang geleden.   Zou ik door Richard te worden ook Richard zijn, inclusief lichaam,  ademhaling, geheimen, de manier waarop hij ’s ochtends vroeg  zijn veters strikt? Houdt hij bijvoorbeeld van pastinaak?   Zou zijn moeder de verbinding verbreken  of uit standvastigheid  of uit eenzaamheid  of uit gezelligheid  in mij geloven?   Is Richard nog in leven of belt zij steeds een ander op,  vraagt ze naar hem omdat wie weet toch iemand zegt:   Richard? Ja hoor. Die is boven.   Laat niemand haar vertellen dat Richard is verdronken, dat hij is  verdwaald, ontvoerd, verongelukt. Was er niet ergens  een feestje, een man? Heb ik Richard niet alleen  gekend maar zelfs gekust, gesproken,  dronk hij wijn, lachten we samen?   Nu, precies nu is het nog mogelijk geen geluid te maken,  op te hangen of met zakjes te gaan kraken alsof we - helaas -  zijn ingesneeuwd, ik kan u niet verstaan.   Ik stel me haar voor, ze staat in een donkere kamer, kijkt vragend.  Maar ik dan? Waar haal ik op dit uur een Richard vandaan?   Mevrouw, de eerlijkheid gebiedt mij u te zeggen  dat ik Richard niet ben, nooit ben geweest  en niet herken, hoewel onze nummers  misschien weinig verschillen, onze levens  zijn gescheiden door een acht, een vier, een twee.   Er zijn mensen met wie ik minder scheel dan een getal  maar wier moeders mij niet kennen, niet zullen bellen.   U verspilt uw tijd, ik besta slechts uit halve stemmen,  halve gezichten, geen Richard waardig, geen hond  heb ik ooit meer gebracht dan halfslachtige aanwezigheid.   (Er klinkt een vastbesloten stilte op de lijn.)   Mevrouw, ik weet niet tot wie maar ik bid met u mee  dat het iemand zal lukken.   Dat het iemand zal lukken om Richard te zijn. 
Ik mag sterven als ik niet eindigen wilde zo----  Het hoofd op een graspolkussen. De blik op het juttemisblauw.  Wolkenherders de eerste hominiden.  En dat voorbij moge komen de honingkwijler gonzende.  Zo'n door de schorre kraai vanaf een boomtak genieuwsleesde, boterbloemeeuwige cumulusdag.  ---------------------------------------------- uit: 'Het illuseum van Hersenheim', 2007.
En als het ooit gebeuren moet, dan niet  in 't donker, in een afgelegen bed,  een haperend geheugen dat ontzet  alleen zichzelf nog vaag te binnen schiet   Bespaar mijn lijf in godsnaam het failliet  als danser van het parkinsonballet  op solotoer in een verzorgingsflat,  een lichaam valt vaak harder dan je ziet   Langs dead-end-street en middle-of-the-road  gaan alle varianten van de dood  vertraagd voorbij of ademloos versneld   En als ik voor de keuze word gesteld  dan wil ik nog heldhaftiger dan Brood,  als iemand mij daarna maar wakker belt  
Er bloeien veel sneeuwklokjes de waterwilg zet katjes uilenballen onder de conifeer  De krokussen zijn uitgepikt door de reeds baltsende mezen die hoge pootjes sexy vinden  Vlaamse gaaien schreeuwen de zangvogels stuiven uiteen het is oorlog in de tuin
volwassenen heb je altijd als volwassenen willen zien maar omdat ze zich met grote ogen als kinderen bleven houden en uit de schaal van je geduld moeheid brak, dreef je af naar een plek waar het nog ouderwets kan vriezen als ook de radio  uitstaat.  waar je 's nachts met wat geluk de wemeling van een snelweg hoort verdampen  waar je moeder, die met haar poten in de modder staat, je terugjaagt naar het leven, omdat je, zoals ze me toefluistert, nergens beter bent.  ------------------------------------
Liep ik vijftien meter boven de grond door de kroon van een beukenwoud en tastte tussen de twijgen rond dan denk ik dat ik meer verstond waarom ik van ze houd.  En kroop ik vijf voet de aarde in zo traag als hun wortels gaan dan dronk ik de ware waarde in van hun aaise groei en staarde in de poriën van mijn bestaan.  Maar ik zit met mijn gebroekte stramme hoewel goed bedoelde hammen op het schijnbaar vriendelijk mos tussen de schijnbaar gladde stammen van het schijnbaar simpele bos.  De aarde wordt het best genoten met onze ogen half gesloten.
Sliep uit purpervuistje lindetak sliep nog uit slaapt nog Buiten heerst waar ware grootte heerst, buiten waar het is-teken werkt maar heel diep in zijn huis zit Brom. Helemaal diep achter glas wacht Brom de lange dagen van de fotografie af. Brom driepoot niet tweepoot Bron. 'Bron is een mooiere naam'. 'Ik ben heel tevreden met Brom. Brom, voornaam Toon.'  De vrijwillige molenaar, scharrelvleesafvalsnor, te oud om nog auto te rijden. Te oud en trouwens zo vroeg in de lente is het te glad en te koud.  Brom, een klomp portret; een beeld merk.
We hebben onze expeditie grondig voorbereid. We kennen de plek waar we het spoor bijster zullen raken waar we door de grappen heen zullen zijn en een lawine ons gezelschap zal halveren. Daar zal december blijven duren en de storm zal onze sentimenten aanwakkeren op een manier die onze geldschieters zal bekoren.  De nacht voor het vertrek richten we ons met bloeddoorlopen ogen en bevroren neuzen tot de sterren. 'Sterren, sterk dit hart met symbolist.' Daarna bellen we een land dat de benodigde ontberingen in voorraad heeft en trouwen op het laatste moment geschikte vrouwen om achter te laten.
Wat moet ik zeggen, zei ik om het niet te hoeven zeggen.  Veel stilte na het omgedraaid contact. De motor tikte, de regen regelmatiger op het autodak, veel stilte veel wit om de woorden dacht ik me al  een scène in. En zo onhoudbaar lang keek je, leek je van vlees geworden vraag. Wat moet ik zeggen vluchtte ik, en overwoog op welk woord  ik de klemtoon leggen zou. Alles was mogelijk door altijd in het moment te blijven. Aangeslagen scheen jij het in het raam te willen schrijven.
Wachtend voor 't stoplicht, in 't halfdonker nog, op het Bevrijdingsplein, half acht, zag ik, een vrachtwagen van Domomelk langsdenderen met op de frisse flanken het bericht  dat, ingang heden, eindelijk het verschil tussen houdbaar en lekker is verdwenen.  Ik ben niet jong meer, maar toen na een poosje het dan toch tot me doorgedrongen was: wij, jij en ik, we mogen ons elkaar weer laten smaken, waarom ben ik toen zo hard ik kon niet naar je terug gefietst?
Er zijn mensen die omzichtig, bijna onmerkbaar iemand willen kussen of alleen iets willen laten weten, iets teders. Er is daar geen verklaring voor.  Anderen willen altijd net vertrekken, hebben een hand al aan de deur.  Weer anderen liggen in elkaars armen en denken aan de vijand, houden soms even hun oor aan de grond.
Hier is het morgen. We schrijven een datum, kijken het raam uit, smeren een snee brood en vrezen het ergste zonder dat het ons bedreigt. Een ochtend aan de rand van een gelaten stadje op de oever van stromend water. Een kerkklok, een scheepshoorn: het is tijd. Altijd. Dit roepen beweegt ons, drijft ons onstuitbaar voort, hoe stil het grijze licht ook op de vijver hangt. Intussen grondelt in alle rust de eend en zet de lijsterbes haar knoppen. Hun leven gaat zijn gang onaangedaan. Hun leven vindt bestaan in plaatselijke tijd.
Voor mam  Ik ben geboren in een Laura Ashley jurkje. Ik heb gegeten, gedronken, gezopen tot ik niet meer lopen kon.  Trok de stoute dichtersschoenen aan toen ik acht was en vroeg me af of een draak echt vuur spuwde of confetti.  Reed paard en stommelde al radslagend  door karatezalen. Spinning als masochistische  neiging die ik niet onderdrukken kon.  Men zag mij acteren, of toch niet. Tienen halen in Latijn, vallend en opstaand. Ronddansend in de salsa zonder zorgen. De danszaal als mijn eigen caleidoscoop.  Moeder, wat zie ik nu. De jeugd is wazig als kijken door tien glazen whisky. Maar ik zie je dansen; ik zie je op een paard zitten, zoals ik zat, radslagend, roodgespannen spinninglessen.  Ik zie reisverhalen onder jouw naam, gedichten
aan het einde van de dag verdelen strepen je huid breken centimeters je lange haar het uur trekt langzaam aan  op de hei zie ik ogen de paarse zee worden jouw rug die langs mijn hand loopt tekent het land dat we bevolken  vanaf het bankje waar we zitten hangen we onze ogen in de bomen we herinneren ons die plek waar jij de wolken vergat en losse stenen raapte
Het huis is ons vreemd na de kortste vakantie, veel vreemder dan verre hotels of paleizen. Het glansloze vloerzeil negeert onze voetstap, een stapel van krantenpapier ligt op tafel. De zeep is verdroogd en gebarsten, en went maar met weerzin aan onze voorzichtige handen. De kamers, de trappen vergaten volkomen ons dagelijks leven, dat nu weer bezit neemt van stoelen en banken. Steeds sterker verstoren wij gasten het rustige leven der dingen: de klok, die haar tijd had gevonden, moet doorgaan en draaien, weer stroomt het geduldige water door buizen, zojuist verzadigd van stilte. Wij zetten de eigen TV aan en kijken, en houden ons aarzelend voor dat wij thuis zijn.
poëzie te schrijven die als een jas met je meegaat  ik haat je wel eens altijd moet ik erop letten dat ik je niet vergeet  soms lig je te wachten in stoffige hoeken  door jou, omhulsel, ondervind ik het leven aan den lijve  ik groei in je vorm waar ik steeds meer naar sta
Ze wil de lente beginnen, de wolken opmeten, de blinddoek vergeten. Ze zal de rozen nog snoeien, de druiven zien rijpen, een list voor jagers verzinnen.  Laat haar ontdekken dat alle bloed rood is, dat vrijheid niet dood is, en grootspraak niet groot is, maar dat ze rijk wordt hoe meer ze zich geeft.  Ze wil het zwijgen aanleren, nog even aanmeren in de rivier van je woorden, in de bedding van je stem. Ze luistert, maar laat haar, ja, laat haar en leid haar.
Het kind wurgt een kauw Vingers zijn er om te graaien Het puin glinstert van de dauw Het duin staat in lichtelaaie De uren jagen op elkaar De dagen korten in elk seizoen De weken halen elkaar in De maanden verwelken Het jaar is minder dan een vlinder Minder dan de spin die 's avonds Hoop geeft en 's ochtends rouw *)  Alom dit alles alleen om jou.  ------------------------------ uit: 'De groeten', 2002. 
Misschien heb ik nog 't meest geprobeerd woorden doorzichtiger te maken,  waarbij dan juist extra opvallen de donkere plekken, verdichtingen  van wat iemand denkt, meent, voelt, desondanks met de bedoeling  meer het licht zichtbaar te maken dan wie dit schrijft en zichzelf  ten slotte ook niet veel anders dan stof gegeven is.
Vóór het nieuw ritme vloeit, bereidt U voor  op de benauwenis der eenzaamheden.  Slechts wie de donkre uren heeft doorleden  vindt bij zijn Muze eindelijk gehoor.  Een oude wereld gaat in 't hart teloor  en haar verschijning, jarenlang beleden,  wordt, schoon gekoesterd, tegelijk gemeden,  voordat het licht der nieuwe dageraad gloor'.  Laat na naar roes of naar gevoel te dingen,  der Muze vleugelslag wordt men gewaar  in ijzige windvlaag van zielshuiveringen 
Juist als je goedheid wilt bereiken kruipt uit de modderige sloot een koe die melk geeft. Je neemt gewassen handen en een kruk, plaatst de emmer  en begint. Je zwijgt. Neemt leven in ontvangst. Je buigt voorover bij wijze van dank. Je leegt de emmer in collectiviteit.  Duikt onder in de dorspkroeg. Je stoot met ballen over tafel drinkt een glas, je proost. 
Je oogopslag ligt in een bouwdoos, je nagels, je haren, je stem; voorzichtig het spanen deksel in de houten gleuven schuiven - dicht.  Nog even het plaatje bekijken waarop vijfmaal een ander huis te bouwen van dezelfde stenen.  Zo bouwde ik nooit, naar tekening, maar ook dit keer waren wij blij met een zorgvuldig opgeborgen  afbraak waaraan geen steen ontbreekt.
Het kind zat naast mij in een zaal, tussen ons lag de partituur. Maat- strepen stonden stijf in stil geweld  van inkt. Dankzij de muren en het dak werd dat geluid. Zoals bij ons de huid verdriet  omspant, zei ik, en een voor een wees ik de instrumenten aan op het schavot. Zij is er niet.  Als ik mijn ogen sluit ga ik haar zien. Tussen hoorn, cello en fagot beweegt zij wiegend voor mij uit.
Zoals een straaltje zonneschijn  de dag wat vrolijkheid verschaft zo zal ook dit gedichtje zijn waarin het leed wordt afgeschaft.  Woorden als: hartzeer, spijt en dood zult u niet horen deze maal. Integendeel, als schoon kleinood bied ik u dit keer zoeter taal.  Vol blijdschap zing ik in dit lied hoe 't vrolijk straaltje zonneschijn reeds met dit middelste kwatrijn verdwijnt in 't nevelig verschiet.  Waar is 't gebleven? jammert u. Achter een wolk? Hoe moet dat nu? Of smolt dat zonnestraaltje soms? Ik schud mijn hoofd om zoveel doms.  Dat zonestraaltje haakte af omdat het stof tot vreugde gaf. Want vreugde is voor een poëet niet weggelegd zoals u weet.
Het gaat niet over hebben, hooguit over krijgen. Alléén ben ik degene die nooit praat, maar met jou kan ik zwijgen.  Over wat voorbij is en nooit overgaat. Over mijn vader. Over een vroegere vrouw. Over hoe verliezen kan verrijken.  Neem een kind dat zijn eerste stappen zet. Het gaat niet over hen vasthouden, maar over -zou ik?- loslaten en lang kijken.
Bij het pompstation bleken acht van de negen pompen super te leveren en maar één normaal  Op m'n vraag of het geen tijd werd de bordjes te ver- hangen keek de pompbediende mij niet begrijpend aan  Toen ik later in een etalage op een bord las dat men bij aanschaf van  vijf batterijen één  staaflantaarn cadeau gaf begreep ik dat ik in de omgekeerde wereld was beland.
Het mag hier niet worden geschreven met een woord als wereld, het is te wijd te leeg te wit voor de bladzij  en ook een woord als tijd is voorbij wat mag, ook dit is te eindig en te oneindig te wit voor papier  we mogen ze denken, welja, maar alleen om te denken, aan wat hier wil worden herdacht, een landschap bijvoorbeeld,  aan dat wij daar stonden hoog in de bergen klein en kortstondig, aan onze voeten dat tastbare uur van de aarde, dat mag  maar woorden als wereld als tijd voor onze vluchtig plek van de waarheid schrijven zich weg, schrijven ons weg  Voor Paula en Gerrit Kouwenaar
In de kleinste kurketrekkert een rankje omhoog, bloesemt een groen hoedje ernaast, piepklein de druif, wordt dat een toetje of zelfs wijn, trosjes overal rondom, merk  wit, onbekend, blad wijduit, een groots vlechtwerk naar de zon, bol bladerdak dat zo zoetjes, vol kietelende tentakeltjes, moet je zien, wat een wingerd, weelderig, verlekkerd  staren we omhoog, een oogst, moedertjelief, is dit niet de mooiste dag, wil je dit zien, kindertjes, maar één wacht nog, beweegt en zweeft  tussen hemel en aarde onderweg, leeft kalm de onbegrijpelijke tijd, op tien tenen en vingertjes geteld, hartendief….
Waar jij nu bent is het warmer dan hier en een uur later. Soms is het of ik je zie lopen aan een strand dat ik niet ken. Misschien liefkozen je gedachten me zoals vroeger je lichaam. Waarschijnlijk niet: bij jou is het een uur later
We kwamen hier aan  om het land te zien als toeristen uit verre streken  wat keken we vreemd: alle akkers geploegd een kaarsrechte lappendeken  de wind krulde wit, de kleur van stilte die de inkt van mijn brief liet verbleken,  maar blies warme woorden in hoofden van mensen  zo regen zich dagen tot weken  tot de kerst een van hier o hoe snel vlucht de hoop, daarna valt er niets meer te smeken  angst gutst uit mijn pen,  weer een nieuwe reis ondergronds zal me alles ontbreken.  Dus, mijn laatste brief de kerstboom staat klaar maar geen uitzicht op vrede, ook niet in dit jaar.
In deze morgen zie ik dat de nachten Dragend geweest zijn, van extase zwaar - En onze dagen, lichtend in elkaar, Ernstig van de bezinning der gedachten.  Boven de warreling van zwarte nachten En witte dagen, staan wij, boven 't jaar. En zien de harde oneindigheden naar Het wentlen onzer wereld zich verzachten.  Ik heb me plat tegen de grond gelegd En woorden heb ik tot mezelf gesproken, Die ook een dode tot zichzelve zegt, Die in zijn donkere eenzaamheid ontwaakt:
Op wolken, zachte wenk van  lijfwacht weet wel beter.  Kijk wel uit boom, op- gezet onder ogen - kort joernaal. Uit mijn T-hoofd, onder arrestanten.  Bedoeling?  Mij niet gemainlined. Platzak landverrader.  Ik speel, met Santana, zaden.  'Ben ik in beeld?' Klinkt goed.  Zie je, ik kan ut schudde. 
Maak deuren open waardin, laat ze komen de doden vraag wat je wilt.  Vluchten de levenden, ga ze achterna, slacht ze, je krijgt  wat je wilt, vang hun bloed in een zak, steek een spons op de plaats van hun hart, zeg de spreuk:  'Onverzadigbaar hart, ga niet over rivieren!'  Geen van hen zal de Lethe*) oversteken. Pis op wie tegenwerkt, sluit de deur weer en wacht.   *) In de Griekse mythologie is de Lethe (Gr. lèthè, "vergetelheid")  een rivier in de onderwereld, waaruit de doden drinken  om hun aardse leven te vergeten.
nu zoveel jaren later is er steeds meer wat jij niet weet van mij steeds meer wat ik vergeet van toen wij samen gingen kwamen  je stem trilt haast niet meer in mij je gezicht wordt zacht en vader je glimlach wint het van de ruzies die we deelden overschaduwt het venijn van toen we samen speelden  wat ik je vertellen moet wordt groter langzaam mis je meer van mij ik loop jou jaren in kom met gemak langszij ouder ben ik straks drijf ik je stilletjes voorbij.
Er was een kleine mopperkont die boos was op zijn moeder, omdat hij nooit iets lekkers kreeg, behalve varkensvoeder.  'Waarom,' vroeg hij aan mama, 'krijg ik altijd gerst en gort en nooit eens ijs en friet met mayonaise op mijn bord?'  'Je stelt je aan,' zei mama, 'want je krijgt ook rauwe biet.' 'Dat klopt wel,' riep de knorrepot, 'maar dat lust ik ook niet!'  'Je eet wat er op tafel komt,' zei streng het moederzwijn, 'dan had je maar het kind van iemand anders moeten zijn.'
Striklap. Slapslipperij. Klepzeikers kletsend in het krijt. Kris- kras lopende lijnen. Mijn bloed krijzelt. Gadverdommenikke. Gorgeldal. Gitgalon. De klierige harder. Palilalie. En garde!
breekbaar grondschrift voetafdruk van rotte palen  toont waar ze schreiend  onhoorbaar ontstond, 'n dichtgegroeide  vijver waar niets weerklinkt,  het luisterend oor verzandt,  de vinger tastend vastgroeit aan 'n ovale steen bijna  in de ogen,  in haar diep verdronken  wordt de drinkende schimmel zo groot  (als) 'n drijvend wolkenveld  om te zien door 'n netvlies van verlies  Robin,  sluierstaartvis met glazen gebaren
Eerst hebben we haar opgehaald.  Dat had niet gehoeven, deed ze met  lauwe schouders door ons heen.   Nu zij aan tafel, herfst onder haar ogen, merk ik, ver weg van de leuning  van de stoel van de man, dat ik  plotseling liplezen kan. Ze zegt   ik zal blij zijn de dag dat ik mijn ogen sluit   en jij hebt dat zo gemaakt,  lezen wij erachteraan de man en ik.  Wij zeggen dat niet. Ik wijs mezelf aan.  
De afspraken spoelden over de wereld en plantten zich onophoudelijk voort sponnen ons in een wereld van afspraken in  dat je mooi was kon ik je zeggen dat je schoonheid toenam als ik dat zei  dat pas als jij het zegt ik besta, dat ik me zonder jouw woorden geen raad zou weten  dat alles wat ik voor je voel dankzij jou en dankzij de afspraken bestaat, dat  kon ik je zeggen maar niet tot wanneer.
Hier, op deze plek, op deze plek waar struiken zachtjes zingen en de straat verandert in een schreeuw.  Op deze plek is een gesprek begraven, en het ontstoken gebied werd verboden. 
Heldere lucht als een jas van geluk. Kinderen spelen - met het azuur in hun oog delen ze lachend de hemel uit.  Op een andere plek zwart als vulkaanglas broertje versmolten met haar rug kijkt een kind hoe de hemel overvliegt.  De schepper slaapt. En ook zijn broer.  De filosoof zegt: de hel - dat zijn wij. De ambtenaar zegt: de regels - dat zijn wij.  Een slimme engel schuift ons een bril toe gedoopt in onbevangen nieuwsgierigheid. De mensen - dat zijn wij. Allemaal.
Dit is mijn vrouw. Zij is mij duizend-en-één. Bredere mannen hebben in duizenden hetzelfde, in haar alleen heb ik de duizend anderen gezien. Zij was het dichtste, het verste onder de dingen. ik heb niets anders misdaan dan haar benaderd. Verder dan de verf ben ik niet geraakt. De verf is haar vlees geworden. Haar vlees was moeilijk zoals alle gras. Ik wilde dat het zienderogen zong. Ieder treurlied dat het aanhief kreeg mijn kleur. In mijn duizend kleuren heb ik hetzelfde gezocht. Altijd dichterbij te kijken, zo bijziend als ik kon de einder van haar huid volledig te bestrijken.
Was zo graag samen  gevallen maar iedereen viel apart  was zo raag samen gevallen maar iedereen viel apart alleen wij  was zo graag samengevallen maar iedereen viel apart alleen wij sprongen naar de sterren.
Ik ga mijn eigen dood uitkiezen, ik ben een vinexvrouw, geen buitenmeisje. Ik loop in mijn vlinderbroekje op het terras, ogen ploppen overal uit, uit mijn benen, mijn buik en mijn broekje is zo klein zacht en zo champagne, hier in deze wijk met houten kades zonder water, waar meisjesbenen tegen de gevel groeien.  Ik ken een zwaluw die veren verpandt voor mijn noten hij laat ze op mijn voeten vallen, ik bewaar ze voor de slaap. Ik zie een man die hangt een kaarsrechte herinnering over zijn vrouw, zijn kind de zoom die zij lospeutert. Het wijst uit de hoek mijn tepels aan. Ik draai mijn loop. Ik ben een verschrikkelijk organisme dat uitverkiest. Ik ben koningsblauw. Ik sta in wilde schoonheid.
in elkaar verward gebladerte in een lege studio riemt de man van het heftige handschrift zijn hond af toe mijn trots mijn plebejische bruid sla maar kadetjes in  de zorgvuldig uitgekozen brokken barbecuehoutskool glansden inderdaad als zwarte juwelen allen grillig allen anders van vorm  - ik gloei zo en ik hoor de wind…  tengels thuis laat me su.su  nee raak me nu niet aan laat me spreken.
Ik zocht je in wat in mij nog leeft, in alles wat droom was en is gebroken op de trap van het lichaam, in de diepe zucht, in de vreugde. Ik zocht je in woorden die nog wachten, in de winter die langer is dan de tijd, in de as van de liefde, in de kou van de eenzaamheid, in mijn hand, in mijn broekzak, in mijn huid. Ik zocht je en heb je niet gevonden.  De armen van mijn dagen wachten om je minuut te omhelzen, de deur wil je binnenkomst zijn, maar voor de tijd, de ruimte en de liefde ben ik niet genoeg om jou te vinden.
langs rode pannen glijden loden luchten in de dakgoot  levensgroot
Jou laatste stappen, aarzelend dog te zeerste gewaag, herhaal die ritme van die eerste:  hoewel nie juis volkome onbesuisd geskied jou voortgang meestal uit die vuis,  dit toon onafgerond, iets wat geen ag slaan op sisteem of pas by elke dag.  In jou bewoë wankeling word dit weer 'n zaak van noodzaak om te balanseer.
leren dat uncle oom betekent afleren dat uncle oom betekent afleren dat uncle niet oom betekent  katten kun je alleen maar dingen afleren afleren op de tafel te springen afleren op de tafel te springen ook tijdens je afwezigheid afleren dat uncle niet oom betekent afleren dat uncle oom betekent niet omdat je ze niet kunt leren dat uncle oom betekent 
Het kan zijn dat ik deze wandeling vannacht ook al heb gemaakt  het kan zijn dat deze omgeving al vaker in mijn geheugen is geweest  kortstondig of langdurig   maar het spoor dat mijn voeten maken lijkt niet op het spoor dat mijn voeten volgen  de vogels in de lucht zijn donken van gistende bessen.
Een paar hoeken om en je staat in de stilte op een bodem, tussen oude muren, lagen metselwerk in zomaar een winter. Uit de tijd gestapt.  Het vriest. Kinderen - theemutsjes op lompe beentjes - rapen takken en sneeuw van de grond net zoals zij eeuwen geleden deden tussen de stenen  het gemetselde lapwerk in het zwijgen van het hof waar als je goed luistert ijle stemmen misschien de flarden van iets mateloos naar het heden zingen.  Dat is nu, vandaag. Het schemert al. De kinderen spelen zoals ze spelen, omringd door tijd waar jij niet bent. Jij kijkt naar hun herinneringen.
Het spoorbiljet werd in de trein reeds afgegeven. Hier ligt het laatste plein voorgoed, breedvoerig om te laten gaan ieder die schedelgevoelig langs de dakgoten  zich voortrept, het water haastig bereiken wil, de Pieter Koertsz ziet met de ketting aan de stadspoort, de Bermuda, een Chileen.  Hier staat men eenzaam op de brug in 't holst van deze morgen, om op het eb te zien weerspiegeld  de Soda dreunend aan de overzij. Hier komt een fietser koud voorbij. Hier heerst een stille regen
Mualec Deng Wone bleef in Sudan waar honger groeide met gele stengels, en naar 't noorden, naar de grijze Waal, vluchtte uit Derwenta weg in Bosnië, Edith Poljac met haar ouders.  Nabij Asjkelon uit Gaza, kwam Youssef Nasr, Palestijn: allen om de Waal te zien, golven in het kustland bij de groene zee, vele honderden aan boord van drie uitvarende schepen op de Waal.  Ver weg de Syrische grens voor Zohier Hashem en Rima, ginds is het gevaar, eentonigheid loopt hier de hondenwacht - ver weg de grote brand.  Negensnarige harp is de klotsende rivier. De brug, de aken van en naar de grens op weg; door een maïsveld ritselen voeten en stemmen.
Beste Jacques Brel, wat lul je nou toch?
Hoewel ze nauwelijks beweegt danst zij de rode krijtlijnen op zijn wit blad.  Een trek, een veeg, een streep, ze heeft  het allemaal gehad; ze poseert naakt en heel sereen vooruitziend naar wat komen moeten zou.  Zij staat niet in de kou hij wel, maar hij heeft het verdiend want hij vereeuwigt hier haar ziel en haar contouren op het onbevlekt papier.  En ik krijg kippenvel wanneer zij danst de dans van leven en van dood; hij staat niet in het krijt maar zij staat in het rood.
Niets dat me zo nauwsluitend past als niet met roemtoga van eersterangs dichter te zijn belast.  Op de wijnavond waarvoor gis gouverneur me uitnodigde bleek naamloos neven mijn vlas te gaan me het hartnodige.  Als ik hoofse zin heb pluk ik orchideeën onder mijn heg, drink geknield uit een plas liefst op mijn enige weg.  Apropos, zal ik nu iets schrijven in de verdorde wijnstok of toch in de zich wringende dennetakstijl liever, dodo's?
Dit is waar de maan op zijn rug ligt je kunt er een schaats aan hangen dan gaat het vriezen, zei hij  Hier vriest het nooit, onbekende sterren boven zwembaden een oceaan beukt op een leeg strand voor oude honden en bloemenmeisjes in rood glimlachen naar een opgeplakte laag welvaart  Gesprekken blijven stil na de vlieguren  Ik denk aan mijn stad, de opgebroken straten en hoe daartussen in de gracht zwanen slapen als witte ijsschotsen in een grijze rivier  In de reisfolder strekken binnenlanden met groene rijstvelden zich uit
De voet van de toren steekt diep in de mythe. De spits prikte ooit in het vlies van de hemel. Er lekt nog wat licht uit het gaatje  De treurwilg verbeeldt zich fontein. Zij heeft meer weg van een paard. Er slapen doden onder haar manen. Hier woont de man met de schaar, hij  knipt de wereld in stukken en lijmt haar. In zijn domein bevraagt hij zijn brein, hier werkt hij de vreemdste registers naar binnen, de krankzinnigste lijsten.  Langzaam maar zeker stikt het verhaal in de taal en wat blijft is een ijzig soort zwijgen.
in de buien voor en na de dolstdriest denkbre dronkenschap schiep de dichter de meest onvergankelijke verzen en eenieder zal er zich terecht over verbazen hoe ook hier weer het hoogst verhevene
Men werd onthoofd daar. Bij wie geluk had lukte dat met één vlijmscherpe slag, waardoor het hoofd met slagader en al weer aangesloten worden kon.  Dan leefde men weer door maar nooit meer onbevangen als daarvoor. Jij was de baas daar. Duider, durfal, directeur.
Ja hoor het is zover Aanvang december al Hij moet vertrekken De goedheiligman  Wee het bestaan van een Stoombootopvarende Hij wordt er elk jaar  Weer misselijk van  Wat is een nachtmerrie? Vrouwelijk paard, allicht Dat - de naam zegt het al - 's Nachts circuleert  En onderweg heel wat Onevenwichtige Lieden in bedsteden Terroriseert
Je bent meer dan mijn eigen schaduw. Je blijft, ook als ik niet beweeg, als maanlicht verspringen van de ene droom in de andere  in het theater van het verleden. Daar trek jij aan de touwtjes, spartel ik als een marionet als je tot slot de tekst opzegt:  "Dit is gebeurd. Herinner je dat het nog niet afgelopen is je uit een molen die verdriet maalt niet ontsnapt zonder kwetsuren.  Hou dus op met dat gestamp het spreiden van armen en benen en hou je hart vast
Als je niet buigt word je gebogen,     o, wees maar niet bang, je wordt gebogen, het buigt je, het drukt je met kracht neer.      Je wordt door iedereen verlaten, ja, door jezelf.     Wees niet bang, het is snel voorbij met het gekloot.     Want gekloot is het en het wordt niet beter.      '´t Is voorlopig nog toekomstmuziek,' luilakt de radiopresentator, 'vrede en broederschap.'     In huis staat een koude mist.      Ga ik in een kastje? Heb je me al in een kastje?     Geef mij je handje, kind, ik word een blinde.      Toen Jezus een kindje was had hij een tuintje waarin hij rozen kweekte. Ze waren tegen sneeuw bestand:     toen de sneeuw kwam bloeiden ze mooier.      Je kunt het beste niemand geloven, hecht geen waarde aan praatjes.      Wie heeft het meetsnoer over de aarde gelegd?
Geluk is terecht. Het was zoek en je kon het niet vinden. Na een ijstijd van striemende regen treedt lente tevoorschijn: helder en dwingend. Indringend blauw vernauwt zich tot stilte. Liefde ontluikt niet, maar toont zich, een tuin komt in bloei. Kale takken worden loodzware bloesems, de meidoorn gaat geuren.  Op een leizachte zondag in mei leen je de blik van de ander. Je leest een gezicht met je vingers, je ziet als een blinde, je voelt wat er is. Geduldig gemis, geluiden, oogopslag, ogenblik. Geluk is een kwestie van kijken. Door het oog van de ander aanschouw je voor het eerst jezelf. En je ziet.
Ze keren langzaam terug naar onbehouwen staat en in verwering brengt zich iets ontzaglijkers aan het licht, dat ook in het gezicht van doden  over een verleden leven triomfeert. Grondstof door nietsziende kracht bewoond, als van goden,
wij schuurden de piek een weinig voorzichtig alvorens wij ons voortvluchtig voortbewogen waar we liepen de voetangels en het werd ons zelfs niet zwaar te moede, plaag en pijn om het even drukten hun stempel stevig, het voorwerk was sluitend geen fastfood gedachte  met zout zouden ze komen prikkelen, wederom hoge ogen ware onze kramplach niet ontsnapt we waren duidelijk verdierlijkt het is uit nu.
De jongen wachtte op de dingen die komen zouden. Zijn vader zette de kachel op tafel, zijn moeder bracht huisraad naar boven. Toen begon het wachten.  Het wachten op het water. Het kwam als een groot grijs monster dat zich breed uitrolde over het bouwterrein over het braakland naar het huis waar hij woonde.  Hij hoorde de kelder vollopen, de deuren kraakten het monster steeg hoger en hoger, kwam de trap op. Hij was bang. Zijn vader mat hoe hoog het kwam. 
Waar ook je lief of vriend is omgekomen,  je wilt dat er iets moois wordt neergezet.  Een monument - hoe klein ook - dat jou redt  en waar je regelmatig weg kunt dromen.   Steeds vaker zien we langs ons wegennet (vaak in een bocht met akelige bomen)  de plaats waar iemand wreed werd weggenomen:  waxinelichtjes bij een nat portret...   Al eeuwen is er niemand meer herrezen  dus zo'n gedenkplek is dan je van het!  Een stevig kruis verleent de zaak cachet,  maar het is moeilijk consequent te wezen,   want ook oom Leendert stierf niet in zijn bed. Hij kreeg een hartstilstand op mijn toilet.  
Zei ze hadden we nieuwe ontferming besteld wij, ze zouden die brengen, de nieuwe ontferming, op vrijdag. Zeggen ze vrijdag kan het op zaterdag. Zeggen we ja, maar dan wel in de morgen. Zeggen ze gaat niet, dat gaat niet, de morgen. Zegt mijn man goed, dan kom ik die zelf halen, zaterdag dan in de morgen, dat kan? Ja dat kan, zeggen ze. Komt hij daar, zaterdag, nergens ontferming. Zegt hij hoezo niet, die zou er toch wezen? Nee nee, die is er niet, komt u maar vrijdag. Zegt hij wat vrijdag, ik moet die meteen. Zeggen ze gaat niet, de  is nog niet binnen. Zegt hij u zei toch dat die er nu was? Zeiden ze moeten we zeggen van niet dan, wilt u dat horen, van zeggen van niet?
Hoe zij zich voorbereidt op de thuiskomst van haar man: zij schuift een stoel tegen de zon, wrijft haar lichaam soepel, stemt haar inwendig orkest, legt onder haar korte zomerjurk een geur van naaktheid uit. Zij schudt haar hormonen op. Diep in zichzelf kijkt zij of de tijd haar niet teveel heeft aangetast. Zij droomt zich een pose, een opgetild worden, een hunkering, die in haar lichaam slaat, zij laat een kreet ontsnappen om de hangende galm te beproeven.  Hoe zij zich invouwt in afwachting.
Dans de herfst in, de bruinkleurige, spit de aarde om, je velgen bespat met slierten in een Ford zonder olievlek de avond in.  En antwoord zonder spot, Jack, ontneem de nacht zijn wijzers, voor jou de wissers,  vuige kledder over de beslagen ruit, nu bewijzen zich de pedalen en daarmee uit. Het zijn de uren van diepe kleuren, losse draden op wat linnen,  wat die vermogen is waar, maar ook de regens in de buitenwijken, een hond die onder de striemen je wieldop likt, klaar.
Het schaap is de mal van het lam De schelp is de mal van de mossel De zee is de mal van het zout Marcel is de mal van het beeld De pijp is de mal van de rook De kunst is de mal van de vondst Het idee is de mal van Christopher Columbus is de mal van het ei Het ei is de mal van de kip De kip is de mal van het ei De mal is de mal van de mal is De mal van de mal is de mal van La vache qui rit.
Een meter voor het rode sein komt het vertrek waarin iedereen elkaar bekijkt tot stilstand  Voorzichtig tikt de regen vergrendeld blijven de deuren vingers betrommelen een raamkozijn voorzichtig tikt de regen nog  Langzaam begint het te dagen:  dit is geen kamer maar een doorgang tot een eindpunt dat op afstand blijft  een moeder haalt haar targets niet een hand reikt – bereikt het verlangde niet  Dit is hoe een storm ontstaat
De dikste kloostermuren zijn bezeten En spitsen de oren naar ons veil rumoer, Ik ben op u, gij zijt op mij gebeten. Ik ben de duivel, en gij zijt zijn moer!  Mijn liefde heb ik aan uw val gemeten. Ik sla de maat voor een soldatenhoer. De dikste kloostermuren zijn bezeten En spuwen kruis en krans en kralensnoer.  Hoe vaak hebt gij mij ‘t zangersfeest verweten? Komaan, ‘k verkoop u aan een herenboer Die met twee gouden hammen heeft ontbeten! 
Een atheïst met vloekverbod  vroeg in gebed aan de Here God:  'Blasfemie, mag dat van U?' En Hij antwoordde zeggende: 'Nondeju,  't zal me m'n reet roesten, als je maar niet met me spot!' 
Het speelt het liefste ver weg op het strand, het kind dat nooit zijn eigen vader ziet, die overzee is in dat andere land.  Het woont bij vreemden en het went er niet. Zij fluisteren erover met elkaar. Heimwee huist in zijn kleren en zijn haar.  En altijd denkt het dat hij komen zal: Vandaag niet meer; maar morgen, onverwacht - en droomt van hem en roept hem in de nacht.  Ik wacht u, Vader van de overwal.
Een gedicht maken dat groter is dan past  tussen wat ik nu zie en wat ik zie als ik stil ben.  Zeggen: dit is zo, zonder te zeggen: dit is dit.  Met een gedicht proberen. Als ik het niet groter kan maken is het af.
Kierkegaard: Ik ben een vork en zal jou steken  Mulisch: Ik lepel soep het liefste  met een vork  Kafka: Ik wil het mes wezen dat in je wroet  Ik dekte mijn tafel voor vier twee vorken een mes en een stier
Op het terras. Verschijnt een hagedis in het gras? En weg! Ze wil niet weten welke soort Iedere vorm van kennis scoort laag vandaag Schaamte voor het verlangen naar anonieme schoonheid een naakte man in de branding  Morgen verlaat ze dit eiland. Wat zij wilden is voorbij. Duinen geven geen antwoord het strand stuift, er staat een grijze zee  Over de boeg van de hoop. Ze vraagt benauwd: hopen waarop? Dat de woorden niet liegen? Minnaars elkaar niet bedriegen? Zelfmoord en dood tot hetzelfde taalspel behoren?  De hoop dat het helder wordt zegt hij Liever filmt ze een sneeuwjacht waarin een man buiten adem voortgaat, duin op duin af. Een hagedis in het gras. Is. Was.
De eerste mens ziet op het perron door gloeiende wolken de zon als Superman uit zijn overhemd breken  Nog even en hij jaagt tussen de einders van het laagland met honderden reizigers naar een eindpunt  Wat beweegt hen Wat laten ze achter Wie was de man die door gloeiende wolken de zon zag 
Het geblaf van honden  weerklinkt tussen houten huizen  in het gebergte   brieven slingeren in zwaarbeladen vrachtwagens  over de wegen   in de bittere geur van het lange lijden  groeide je schoonheid   we verwachten je vroeg in de middag   de stilte in de nacht  is een voortzetting van de dagelijkse muziek.  
Prima bedenksel is het hoofd en verre van gevangenis: gedachten lopen in en uit, over de balustraden hangen oude en dierbare momenten, nu eens geprononceerd en geurig dan weer verzadigd achterover. Alles heel smaakvol ingericht met de geschiedenis der mensheid, en praktisch ook: opdrachten komen binnen en worden uitgevoerd, instincten stompen af en groeien aan. Geen flauw idee wanneer het maar eens afgelopen moet zijn.  Daar is net iets acht-, negenjarige gaande, een dichtbegroeide schutting in de zon tussen burgermansschuurtjes en onbedorven buren in de uni, kat en vlinder, 'komen jullie binnen?' tevredenheid straalt er vanaf in het holst van het hoofd, alles rimpelt, ritselt en veert op als ik even kom binnenrijven.
Is het nodig die hond te herkennen of te denken dat je die hond herkent?  Ik dacht een stem te herkennen die lachte maar ook zweeg.  Het was toen jij stopte en zei: er zijn er die een hond tegen de storm in gooien en tellen tot hij landt of terugkomt.  Ik zag een jongen, dacht  als hij landt is het om zijn vader en moeder te bewijzen om iets te maken en snel te zijn.  Hoe vreemd te kunnen geloven dat de wereld is zoals hier afgebeeld.  Een hond aan het strand, tussen wandelaars. Velen nog kinderen, nog niet weggevoerd nergens naar verwijzend.  Ik wilde kalmte zien en rust zoals die zich in de golven ophouden. Ik ben toegekomen aan de hond noch aan de worp.
De zinloosheid bespeelt de dag zoals de bijl het bos. De uren vallen gretig. Hiervan de zin is de muziek.  Meeslepend is het ritme, traag, het doet ons wiegen; traag, vrijwel onhoorbaar, is de melodie die ons omvat.  Wat wij kunnen: meeneuriën, nors voor ons uitkijken, energiek of juist bedremmeld protesteren - maar achter alles  zingt de zinloosheid haar kalme, onopvallende lied, dat elke stilte die we laten vallen onverdraaglijk maakt.  Niet mooi is die muziek! Maar zo groot onze hang naar de schoonheid: willoos laten we ons grijpen. We zullen vallen als de uren.
Vandaag zie je de donkere plek in je schaduw  een hart dat ontwaakt en trilt als een klavervorm aan de kaspische zee  waarvan de onuitroeibare echo alleen door dieren wordt gehoord  het hart van een struikrover die cicaden eet  het gif proeft in de bes en in het gif het tegengif.  Hij verzekert je ervan dat jij in de zon prijsgeeft  wat seizoenen lang onder je vel verborgen blijft  een satellietkarakter dat je aanstuurt in gevangen schap  de misdaad niet bedekt maar wel het moment om hem te begaan.
Mijn trein gaat ogenschijnlijk rijden,  want spoorwagon na spoorwagon  links op een parallel perron  zie ik langs mijn coupéruit glijden.   Maar dan verbreedt de horizon  en blijkt dat ik mij liet misleiden:  De trein is weg ter linkerzijde  en ik sta nog op het station.   Zo worden wij wel meer bedrogen:  Wij zijn op reis, zo menen wij  en maken voortgang zienderogen,  
Dat het niet aanklinkt maar er is, als regen, waaiend over de toetsen die tegen je spreken.  Lichte hagel, scherp als nagels, klinkt er nu en dan in mee.  Geduld, als je op snelheid komt, een hoger ritme dat het hart kalmeert  en alles - bomen groeien door het raam, de glasgordijnen ademen als een dier - wordt daarin opgenomen:  je handen, snel als wolken in september, tikkend op een zwart klavier.
Zo menig zinnebeeld heb ik bespeeld, zo hevig en zo & zo vaak, dat het leven zich niet langer liet bedwingen -  tot op het bot gekerfd door krenkingen lag ik lange tijd gedoodverfd, mijn emotionele gronden braak, waar eerder ik als groot sujet flaneerde.
het licht over mijn bureau vloeit uit in het donker ik wacht mijn bezoekers in op papier  mijn vier kinderen dorsaal en anaal hangen ze keurig in balans de vinnetjes aan hun keel bewegen aanhoudend ogen bijzonder zacht  in het vlakke brakkige water levert mama strijd met de metaforen  kom dichterbij hier over woordenboeken en lege bladzijden hoeveel houd ik niet van dit tengere schooltje deze viervaart vissen van mij naderbij gelokt wat voer ik jullie?  liefste kind je smalle flankje laat het afdalen naar de bedding in die richting zo ja het wringt wel maar mama houd je vast mama is hier.  Vertaald door Robert Dorsman
Mijn zoon, er zijn in de wereld gogen en logen te over, larielijders allerlei, killers en kaalslagers. Er zijn zovele moegemaakten, klemgeraakten; uitgereisde roer-me-niets, murw, nurks en stuk op hun stek.  Er zijn patsers en paljassen plenty, vele lepe strebers, regelneefjes en meters van Nut. Alles hier rept en roert zich, maar in het gedaver der straten lopen de honden en de honden alleen onbekommerd los.  Mijn zoon, er is in de wereld aan vaganten een nijpend tekort aan spijbelaars, geuzen en muiters; aan dienaars van de droom en bedelbroeders van het Heilig Vuur en Gloeiend Raadsel.  Wanneer met wensen en wetten, tuttel en juk beroepen vele maar roepingen weinig, de grote wereld aan jouw raam komt kloppen, bedenk mijn zoon, bedenk dit dan.
nu moet ik gaan: de bloemen sterven, martinus, en het donkert al. als ik je weer ontmoeten zal, zal ik mijn naam in jouw huid kerven.  dan zal ik zingen van de zwarte dag en van de schaduw die wij moesten delen en van de vloek die sprong in onze kelen en van het mes dat in jouw handen lag.  troost mij als ik zo droef moet zingen, leg als een krans jouw handen om mijn hoofd.  wanneer het waar is dat ik heb geloofd, dan is het in herinneringen.
Toch weer de kroeg, dat donker hol.  Die drang naar kolkend vrouwenbloed.  Je hangt over een houten klaagbank  waarin je slechts de dwaas ontmoet.   Je giet iets weg en pist iets uit.  Je luistert naar de achterklap.  Er fluisteren wat meisjes naar  de dode puntjes van je haar.   Je zal wel nooit meer nuchter zijn.  Je houdt jezelf gedeisd en lacht.  Je kokhalst tegen sluitingstijd.   De ochtend treitert, spot met licht.  Wanneer de zon haar schedel splijt,  ontwaakt in jou de nacht.  
Het diepste houd ik van hem over, wat ik zeg verzwijgt zijn taal. Hij draagt zijn hart in mij het haast mij dagelijks voort.  Wij praten en hij knikt bij nee, hevig verkeerd. Drank zuipt hem op. Om oude grappen lacht hij nog de lach die ik verstop.  Later staat hij scheef voor zijn huis en wuift altijd. Ik rijd mij gehaast van hem weg, hij slaapt al in mijn hoofd.
Alleen in een loopgraaf bad ik aarden woorden. Zo bang was ik, waarom sliep iedereen? Het stofsneeuwde en in de grond  van mijn hart groef ik mij in. Een vreemd tot de tanden gewapend ongeluk schoot genadeloos mijn grenzen stuk.  Iets verderop kroop iemand overeind en plaste hard een einde aan de nacht. Een hand zocht diep in mijn broekzak,  ik dacht aan een naakte vriendin en elke waanzinnige dag stierf in mijn handpalm een vogel. Ik merkte hoe moe het landschap was, een oud beest,  een steen, op zoek naar het graf waarbij hij zich neerleggen kan, alleen in zijn loopgraaf, mens in een krakende jas.
Dit opgerolde kwaad, meetlint van zonden, ligt schuldeloos te slapen bij de ruit. Rondom hem liggen lappen oude huid. Wie zoveel zont, vervelt ook onomwonden.  Al eet hij vlees, hij adviseerde fruit. Maar Eva kon zijn boodschap niet doorgronden. Hij ratelde nog wel zo opgewonden, flitste zijn vleesvorkje wild in en uit.  Het paradijs is kort daarop gesloten. De boom werd omgehakt, de slang gevangen. Het gif, daar zijn de appels mee bespoten.  Die symboliek was ik me niet bewust. Ik werkte in Artis. Bij de ratelslangen werd ik - zoet zeventien - voor 't eerst gekussssst.
Je breekt niet, je gaat een heel leven mee, lichaam. Strak sta je om me heen, herkenbaar, huiverend, als ik de grens oversteek en het niemandsland in loop. Je vermaant; stel je niet bloot, zeg je, val niet ten prooi aan de vogel die rooft.  Ik kan van jou niet weg: je splijt niet slaat steeds met me op de vlucht en brengt me thuis. Je staat om me heen als een muur, hard, blindelings. Loop niet te ver, zeg je, loop je niet dood in de steile scheur in je hoofd.  Ik blijf, ik maak me niet los van wat me draagt en gaande houdt en tot stikkens toe omvat, ik blijf bij je,neem je mee naar streken waar niemand toegang had, loods je door doolhoven, trek je vlot.  Hou me vast, lichaam. Span de huid over mijn angst als kalfsvel over pauken, klop de snavel uit mijn hart. Laat me mijn woorden in je mond en ogen leggen, doe ze dicht en laat me in je armen slapen tot het dag wordt. Maak me warm.
Een veldspaat erodeert tot kaolien, een wit begin. Pas onlangs kwamen mensen met wielen en met ovens. En sindsdien heeft thee het woonvertrek dat steeds zijn zelfde glazuur van schuwe donkerte laat zien.  Dit aarden werk heeft bolvorm. Ornamenten zijn onbekenden. Ware aard schenkt en hoedt. De werken van de aarde zijn steengoed.
soms droomt hij    in een slaap    die hem niet toebehoort     hij doet alsof  en voelt zich    zonderling    bekoord
Speer van de horizon die de zee en de lucht doorboort ochtendzoenen op mijn borsten als opkomende zonnen door alle wateren zul jij komen alle oerwouden op alle wegen in elke droom die ik me niet meer herinner je handen die zichzelf onteigenen en je lichaam dat zich stort in de gewonde herfst  Ochtendstralen verwarmen de kamer als  gouden eekhoorntjes op zoek naar verborgen geheimen
Wat bedoelde je toen je zei: diepte dat is een woord voor wat ik nu voel - diepte.  Er vloog een kleine groep ganzen over, een ijskoude glasheldere hemel in december.  Dat is wat ik bedoel zei je: ganzen godvergeten hoog hun dunne geschreeuw wat is het dat alleen zijn samen dat blinde lot  weten van die diepte die we hemel noemen het is een heel oud gevoel - soort medelijden ouder dan ik  ik heb dit mijn leven lang gezien en gehoord ik heb als kind gedroomd dat ze me mee wilden nemen ik weet nu dat ik ergens zou zijn achtergelaten.  We bleven kijken en luisteren.
vandaar dat ik je schreef. En toen sloot je bijna de deur, maar er bleef een woord tussen- hangen, dun als een blaadje en in ons als rook, de zilte geur van je binnenste buiten op mijn hand en achter je lippen het mijne. Dat hielden wij vast, elk aan een kant, en ieder zijn beeld van verdwijnen.  De nacht hing vol kruimels die nacht waaierde uit en muziek zwom door me heen en het stuiterde, vi in een net, op de kaseisen, het droge, ik hapte, klapte dicht, stak over de straat, op sigaret, had handen tekort om teveel en wilde je zeggen wat je me deed. Vandaar  dat ik je schreef. En sloot je bijna de deur maar er bleef een woord tussenhangen, dun als een blaadje en in ons als rook, de zilte geur van je binnenste buiten op mijn hand, en achter je lippen het mijne. Dat hielden wij vast , elk aan zijn kant en ieder zijn beeld van verdwijnen.
De patriarch ligt opgebaard, eeuwenoud, omringd door een liefde die hij, dood, blijft gebieden: dochters van God, om zijn wil ongetrouwd  en toegewijd aan zijn leeglopend lichaam. Hij rust voldaan, een volstrekte tiran, onverschillig om wie zijn afgestamd, hem haastig groeten en weggaan,  alsof die oogleden kijken, een koude blik die overziet hoeveel leven er van hem overschiet.  Wij moeten hem dood zien te krijgen.
Ze vraagt zich af hoe het is om weer alleen te zijn.  De man met wie ze woont staat nietsvermoedend  te werken in haar tuin. Ze haalt de sleutels van zijn bos.  Bedenkt hoe ze vrienden familie het nieuws zal brengen. De tafel voor het raam de kast terug in de oude kleur.  Merkt hij al iets? Hij plant tulpenbollen voor het voorjaar. Ze lacht als altijd, zoekt vast d ruzies op in haar hoofd.
Het liefste wat ik heb is elf geworden.  Feestje. Daarna ging het liefste wat ik heb  naar huis met het liefste wat ik had.  Het kleine meisje met het grote.  Ik met mezelf. Zo vrolijk.   Want het is goed om ooit  iets te hebben gehad.  Het is beter dan nooit  iets te hebben gehad.
'Waar zullen wij afscheid nemen?' 'In de regen.' 'Zullen wij schuilen?' 'Nee!' 'Hoe zullen wij ons voelen?' 'Ziek, vals en verlegen.' 'Wat zullen wij zeggen?' 'Wij zullen het niet weten.' 'Wat zullen wij denken?' 'Was het maar gisteren, morgen of nooit.' 'Zal een van ons gelijk hebben?' 'Geen van ons zal gelijk hebben.' 'Zullen wij elk een andere kant uitgaan?' 'Wij zullen elk een andere kant uitgaan.' 'Zullen wij omkijken?' 'Een van ons zal omkijken. Stilstaan, aarzelen en omkijken.'  Zo spraken zij met elkaar, telkens weer opnieuw. Maar zij vroegen nimmer wie. Wie zou omkijken. Wie.
Ze is zo groot, zo warm, zo zonnig. Ze haalt haar wijsheid uit een land waar vuilnisbakken zijn beverfd met bloemen; 's zomers zeilt zij op haar houten ledikant.  Haar lach vliegt zeer omslachtig als een fazant bijvoorbeeld door het lokaal, zo kleurig ook; zij houdt van allemaal en niemand is alleen gelaten. Ze kan niet haten.  Op het bord zij waaren en hij hete; ze is er voor het zijn, niet voor het weten, naar kennis heeft ze nooit gedorst. Ze is zo groot, zo warm, zo zonnig; ze geeft straks heel de klas de borst.
Zo'n tien jaar terug voor haar gevallen; het duurde maar een maand of drie. Toen kwamen drank en jaloezie en achterklap de boel vergallen.  Op zich geen grond voor nostalgie - zo ging het vroeg of laat met allen - maar het is vreemd nu ik de smalle doodkist in deze aula zie.  Iets wat ik nooit geheel aanvaardde blijkt plotseling ontstellend echt:  Dat ook door mij beminde vrouwen verdwijnen in de natte aarde,  de handen op de borst gevouwen, de voeten naast elkaar gelegd.
Ik kan vandaag niks hebben, niks hebben om me heen. Ik scheld en schop en schieten kan ik op iedereen. Vandaag kom ik uit bed, maar met mijn verkeerde been.  De fiets van onze buren beneden in de hal, die stoort me nu al weken. Vandaag krijgt hij een knal. Vandaag ben ik geprikkeld, een netelig geval.  Dat hondje in de Hoogstraat doet er verstandig aan vandaag zijn bek te houden, wil het nog voortbestaan. Vandaag ben ik een nare en laat me lekker gaan.  En kom ik jou soms tegen, maak dan je borst maar nat. Let heel goed op je, woorden.
Pap, zegt mijn dochter achterop  Zie je dat meisje - ze fluistert bijna   Ja, zegt pap, hij ziet het meisje   Die heeft een broek van Replay Een truitje van Diesel en een Puma-tas  Ooh, zegt pap, hij had het zo snel niet gezien   Ik heb ook een Replay, vervolgt  Achterop de dochter, en mama heeft  Een truitje van Diesel, Puma-tassen  Vind ik stom   Kijk eens aan, denkt pap trots, we draaien  Lekker mee in het moderne leven  
In welke woorden ik ook over Paris, de lafaard, trouweloze, grote wellusteling, in welke termen ik, eer- en gewetensvol, over die lummel spreek, geen treft de man die minnaar is van Helena
Het is weer herfst, de bollenvelden worden toegedekt als kind'ren voor de nacht, maar déze nacht gaat maanden duren. En aan de einder zie ik, hoe de rook van verre vuren in paarse wolken langs de bleke najaarshemel trekt. De zomer is voorbij en jij voorgoed van mij genezen. Morgen zal het winter wezen.  De blaad'ren sterven en de laatste oogst wordt ingehaald. Nog even en het vee gaat weer verdwijnen uit de weidden en nu al lijkt het, door de flarden ochtendmist, bij tijden tot wangedrochten uit het schimmenrijk te zijn vervaald. Maar wie of wat geen warmte wacht, begint de kou te vrezen. Morgen zal het winter wezen.  Alles wat in de kamer is herinnert nog aan jou, als ik mijn ogen dicht doe, kan ik haast je stem nog horen. Het bed heeft zelfs je warmte nog niet helemaal verloren, alsof het zich verzet tegen de naderende kou. Hoe zal ik ooit nog éne dag gelukkig zijn na dezen? Morgen zal het winter wezen.
'Ik ben een commando, man, ik ben geslaagd' Vertelde laatst een kennis bij het stappen 'Van harte dan,' zei ik vrij afgezaagd Toen heb ik naar zijn kundigheid gevraagd Zijn antwoord wil ik graag aan u verklappen  'Ik laat mijn vijand eerst naar adem happen Voordat hij van de aardkloot wordt gevaagd Ik kan een bovenbeen doormidden trappen Heb met een speer op luipaarden gejaagd Ik kan nu zelfs uit Alcatraz ontsnappen  Dus raak je ooit bij een conflict betrokken, Of word je door een sloeber uitgedaagd Dan roep je mij, want ik ben dol op knokken
'Ik was uit Azië geïmporteerd Al spoedig had mijn baas, een winkelier Mij aan een zondagsschooljuffrouw gesleten  En ach, ik heb niet veel te klagen hier Ik zit behoorlijk warm en krijg te eten  Iets evenwel vergeef ik haar niet gauw  Het zijn de afgezaagde loze kreten (Dag! Lekker koekje! Lorre! Koppiekrauw! En meer nog) die dat mens me heeft geleerd  't Is alles zo onrijp, zo braaf, zo saai... Geef mij maar zeelui', dacht de papegaai
Zaterdag was de mooiste dag van de week En je wist als je naar je vriendjes keek Hier gaan ze heel wat beleven  En de trainer riep: samen is niet alleen Maar eenmaal op het veld vergat je dat meteen We waren zeven...  Het was de tijd van Floris en Q en Q Je ging van huis en altijd volledig in tenue En minstens twee uur te vroeg Het systeem was simpel: dat was er niet En de scheids was als vanouds weer een stuk verdriet Maat het was altijd iemands vader Dus dat zei je dan maar niet  We waren groen Groen als gras Groen, groen als gras Groen, groen als gras Dat pas gemaaid was Groen als gras
Waarover zal ik zingen over regenjassen over het lover van geboomte of zal ik van de liefde zingen Waarover zal ik zingen over vliegmachines blinkend aluminium in de zon en blauwe lucht of zal ik zingen over de liefde Over auto's over steden en historie of zal ik zingen over de liefde Over vele vreemde dingen over de gewone of zal ik zingen over de liefde Over bloemen over water over mooie dingen of wat droevig is of zal ik zingen over de liefde Over tabak en vriendschap over geur en wijn
De wind drijft over de verlaten meren het rimpelspel van een herinnering. Oud wolkgevaarte spiegelt zich. Verloren onderstromen zoeken nu in het riet verheuld in zingen onderkomen.  En sta mij bij: dit is een godsteveel. De volheid van je vrouwenhaar dat in verlangensspeling verdolend rond je rijpe mond haar licht bezwaart -  Hoe vind ik, nu dit vers: dauwende neerslag, zich te licht bevond, nog evenwicht? 
Voor zekerheid oefen ik me soms al in je komende afwezigheid die komt: ik ben niet meer in je, weg, er niet meer, wat niets gedaan is want de dag verduistert en avond wordt het, ook dat nog - dat speel ik dan, voor later, opdat ik er tegen kan straks. Of ik dicht bij me blijf, me  vooral toch niet verlaten zal, doe ik, meer speciaal. Wie heb ik immers nog dan mij tot er  te vallen in die grote hand van jou, waarin  ik altijd al me nooit en graag verdwijnen zou?
Snel kneedde je dat portret, kop die wel hersens hebben moet. Het zwevend tekenen van de libel beweegt onder die bronzen baskenpet.  De wenkbrauwen de zonneschermen, een snor markies over de mond om tegen inkijk te beschermen wat een door drank verlamde tong van de al sidderende wereld vond.  Geen lijf heeft dit gezicht dan windgevoelig en langbenig. Je vingers werkten in hun liefde haast te lenig, maar hebben zijn beschaamde blik, schuin dalend in de grond, nog net op tijd naar wat daar is en nog gebeuren moet gericht.
Maar toch, ik weet niet of het veel verschilt met vroeger - of alleen verschoven wordt: die liefdesbrieven, liefdesverzen gingen meestal over het lief, dat nog geen minnares geworden was. Maar hoeveel vrouwen bleven ooit beminden èn de kameraad en medeplichtige in goed en kwaad. Hoevelen? Het zal wel niet veel schelen.
Er was een klein moment dat wou zo vreselijk groot, maar bleef geweldig onbekend tot na haar dood.  En haar dochter, ook al zwanger, wou graag mooier en ook langer,  en haar dochter ook al zwanger, wou graag mooier en ook langer,  en haar dochter ook al zwanger, wou graag mooier en ook langer,  en zo meer, en zo meer ongeveer tweeduizend keer.  Het stel werd later teruggevonden en toen moeiteloos erkend als de laatste kwart seconde vóór het Vreselijk Moment.  Moraal: Ook al moet je nog zo klein, je schaduw mag best langer zijn.  (Forth Worth, 21 juni 2011)
De witte vlakte  tart; verliest zij nog zoveel terrein,  Zij blijft een gulzig rookgordijn   boven een bundel zwart.  De winst bedraagt geen kwart   van wisselwerking en chagrijn,    en onverminderd dient het brein    te putten uit het hart.  Welk plankton heeft zich ooit     een zeevaarder genoemd? 
Een lentemiddag. Ik heb rondgereden en kom zo onbedoeld terecht in Zeist: nog steeds een dorp door dartel loof omlijst, net zoals drieëntwintig jaar geleden.  Wanneer zij lachend opendoet herrijst mijn jeugd in mij en wat wij samen deden. Er is, terwijl wij wederwaardigheden bespreken, niets dat op vervreemding wijst.  En bij het heengaan voel ik mij ontheven van de vergankelijkheid. In mijn hand haar nieuwe telefoonnummer, geschreven
Mijn broer vraagt naar een herinnering, hij kan hem steeds slechter zien. Wacht tot het voorjaar, zeg ik,  sluit je ogen, tel tot tien en haal dan onverschrokken de jonge vogels uit de goot, hun nesten. In de berm. En kijk en luister naar het geluid van rook in een zwerm.
Een hels lawaai bespringt me dominant: Een kettingzaag op volle sterkte loeiend. Misschien een tuinman, denk ik, bomen snoeiend. Het is een amoureuze olifant.  Hij duwt zijn kop tegen haar zachtste zijde. Zij zet zich schrap tegen haar muzikant en houdt zo tegen al die hartstocht stand, of tracht ze slechts om vallen te vermijden?  Ze staan nu boekensteunend kop aan kop en vlechten lieflijk hun slurven samen alsof twee slangen 't minnen overnamen. Dan meet zijn slurf haar schedelbulten op.  Wie dierenliefde voor instinct verslijt, zag nooit die grote zakken tederheid.
Wij doen ondeelbaar, hart aan hart, maar slapen ieder onze nacht. Haar lichaam ademt in mij voort en binnen word ik weggedacht.  Woont daar iemand die bestaat als zij zich sluit? Alles is zo denkbaar in dit hoofd, ik raak er niet in en niet uit.  Ik ken haar enkel in mijn armen, zij houdt mij eeuwig op de tast. Zij slaapt en wie is zij die morgen weer in alles past.
Ze was al heel erg oud. Daar riep een meisje: 'Kijk, oma, het is winter!' En zij zei: 'Ik zou zo graag gaan spelen, weer spelen in de sneeuw.' De lente kwam, een lente later zou ze sterven. Maar ze zei: "Ik zou zo graag gaan lopen, lopen door de regen, al die druppels op mijn gezicht,'  De zomer was voorbij, voorbij. Ze zei: 'Die appeltjes rook ik zo graag, vooral wat in het gras lag, in de grote tuin van mijn pa. Dat rook zo goed, zo goed.' Haar rimpels betoveren haar glimlach, het verleden staat op een kier. Heel even kijkt een meisje naar een oude meisje in een hof van Eden.
Zij is de beste dood, die van het zwijgen, nog niet in. Taal hapert aan haar slaap.  Noem haar geen boom meer, zwaaiarm, twijgen die ik van tussen het gestamel raap,  maar schrijf haar weg naar waar zij thuishoort, in het leeggoed van een woord zoals voortaan.  Het touw wil uit haar vlees, en zeg het voort: Ook taal brengt wat wij missen niet tot staan.  Zij is te moe van al dat reizen om haar heen, dus trek de jas die zij ooit was maar uit,  ruim sneeuw, december wordt haar nieuwe huid. Begraaf de woordbijl, leg hem onder steen.  Behandel haar met eerbied: niet. Ruim baan, en weet: Wie stilstaat kan ook verdergaan.
Dat ik je aanspreek, stom hart, is natuurlijk complete waanzin, je bent een generiek gegeven uit de cultuurgeschiedenis.  Dat betekent: een sterrennevel, drijvende paddesnoeren, een parcours d'accidents een zon die in het zwart verkeert, napalm, Reihung, een nevengeschikte wereld en we schrijven entropie.  Het is een woord, hart, tegen de wereld. Net zo goed kan ik tegen de afgrond gaan schreeuwen, een canyon waarlangs op zorgvuldige plaatsen een houten framepje werd opgesteld met de vermelding Take Pictures Here. KODAK  ---------------------------------- uit: 'Hartswedervaren', 2000.  ------------------------------------------------------------------ *) Entropie: een maat van wanorde, of de afname van bruikbare energie. 
De poppenkast staat midden op de straat.  Vanuit de verte hoor je haar al kijven:  Katrijn, van alle vreselijke wijven  het vreselijkste wijf dat er bestaat.   Maar voor Jan Klaassen zelf staan wij paraat.  Wij zullen trouw zijn kameraden blijven  totdat hij straks in levendigen lijve  de dooie dood van Pierlala verslaat.   's Nachts is het dorp een poppenkast zo groot  dat alle poppen grote mensen lijken.  Men ziet mijzelf daar als Jan Klaassen prijken.  Maar nauwelijks heb ik de dood morsdood  zijn zelfgegraven graf in laten dalen  of kijk daar staat Katrijn, ze komt me halen.  
Mijn vrouw is getrouwd met een dichter, al had zij de zaak heel anders gepland. Zij dacht aan een vader, een minnaar, een man. Hij schrijft. Verder zijn er geen plichten.  En zelden is meer dan zijn lijf in bed, mager en bleek in zijn eenzaam verlangen. Soms staat hij op om een woord te vervangen, verandert 'geliefde' bv. in 'slet';  en likt zich de lippen, zelfvoldaan. In gemeenschap wordt niets ondernomen. Wel mompelt de vrouw af en toe in haar dromen, ontregelde praat, door geen mens te verstaan.
's Nachts varen de landstreken naar huis. Op volle kracht, elkaar met brandend boordlicht omzeilend. Het schuurt aan boomwortels, boegwater klotst in vijvers.  's Nachts wonen we in Midden-Duitsland. Langs het raam schaduwen de hardnekkigste creaturen van de gebroeders Grimm, zijzelf wellicht, treurend om iets van duizend jaar geleden,  ze zijn het vergeten.  's Nachts sluit zich om ons het bos vol echo's van boerenkrijgen. Kinderen door wanhopige ouders achtergelaten bidden om wedergeboorte uit een wolf.  Maar kijk, tussen de stammen een licht!  Dan is het tijd. Ochtend Opluchting. Hun lot is toch niet ons lot. Varen terug. Tongval weer vertrouwd. Enige twijfel blijft.
Weer varen boten langs het raam. Ze zijn met vingertoppen te raken, varen veilig van eeuw naar eeuw recht op de haven aan. Een hoge stem zegt het ontstaan in drie talen, zo en niet anders is het gegaan met specerijen en slaven, de vrouwen stonden klaar onder hun fluwelen rokken en de mannen takelden liefde  liefde naar boven, stouwden hun zolders vol met gewin en graan. Weer varen boten langs mijn raam raken mijn vingertoppen de alledaagse dingen en strijken ze glad, strelen het verleden: vaal- geworden vergezichten, zelfportretten in clair-obscur, herinneringen -  Paard dat draafde maar nu op stal staat te wachten tot het voorbij is, de winter, tot uit harde grond gras opnieuw groeit, zwaar wordt, snijdt. Roerloze reiger. Vogel die de vis vangt. Vrouw  die met vuur in haar handen loopt tot het dooft maar steeds weer aanjaagt met woorden. Een meer waar laat licht over glijdt. Tot het vervaagt. Tot het slijt.
Voor L.  Mijn zilverharige vriendin en ik zijn als twee grote appelbomen steviger en heerlijker dan ooit in bloei, voor de bongerd gerooid wordt.  Wanneer wij elkaar spreken, bijvoorbeeld over het best-bewaarde damesgeheim aller tijden, of over hoe wij ons voegen naar de wet van de wereld,  almaar, en waarom, zegt zij mij: wij zijn bang voor onze eigen kracht. En inderdaad, met vreugdevolle en opbolderende angst zeil ik daarna  de trap af: welke onderneming zal ik nu eens gaan oprichten, welke harde waarheid beschrijven; en ga ik, immers in vlam, die oorlog eens voeren?
de kleine zonnetafel was immens waaraan ik als kind mijn dromen speelde de bergen hier de dalen daar en het gevaar daartussen met zijn woeste baard  alles was toen geel onder gelukkige ogen geen schaduw werd er ingedeeld zelfs de despoot bleef onbewogen en in stilte aan de altijd zingende slaven uitgespeeld
V. AAN JE VAST   Schud appeltjes uit appelbomen neer  en schud dan mij: mij schud je toch niet los.  Ik haal mijn vingers door je zwarte dos,  en hou je vaster dan een grizzlybeer.   Verstop je in de hal: je bent de klos,  verstop je in de keuken: ben ik weer.  Ik grijp je en ik kus je zonder meer,  niet los te rukken door het sterkste ros.   Je moet eens voor de aardigheid proberen  een kleine tijger-baby weg te pakken  terwijl de vader-tijger op hem past.   Zo zal de liefde ons verbinden, heren!  O ja, ik zal aan jou als lijm gaan plakken,  als tijgerlijm, zo plak ik aan je vast.    STUCK ON YOU  Aaron Schroeder, McFarland  maart 1960    Amsterdam, 25 januari 1977  
Zet alles klaar om vooraf vol te zijn, in forse hompen, snijdend te verdelen. Valt het van tafels, zal het vallen. Grond eindigt niet.  Zorg dat servetten vleugels zijn en boten tot ze op schoten liggen voor het morsen. Moet iemand even doen alsof een hoed, laat maar begaan.  Dan kruimels weg en kleren recht en voorsten vooraan neergelegd, daarachter door de knieën, daarachter staan. Lachen zacht, vlucht niet, kijk niemand aan.  Alleen wie scherpstelt, schiet, vereeuwigt.
Vandalen braken vannacht in bij een kleindierenvereniging.  Ze verschaften zich toegang door de deur te forceren.  Verminkten vervolgens vijftien parkieten door hun de pootjes af te draaien, knepen dertien  kanariepieten tot moes en smeten tweeëntwintig eieren van zeldzame volièrevogels stuk tegen de wand  van het hok. De inbrekers namen een lokeend en een ganzenbord mee.
De zijdelingse benadering is dikwijls de beste:  uit de ooghoeken zie je wel niets scherp omlijnd,  maar het licht speelt mee naarmate het minder botst op de blik  en zelfs de dood- verklaarde dingen   verraden dan even hun stralende afkomst.
Voor Simone  Begin zomer en de zee een opengebroken kweepeer de lucht als een kind  z'n ballon hoog boven het water Onder de parasols als gestreept snoepgoed mieren van mensen en de gulle lach van de baai heeft gouden tanden  Kind met het gele emmertje en de vergeten vlecht je mond is zowaar een klokje de kleine huig de kleine klepel Jij bespeelt de zon de hele dag als een ukelele
Toen we van oorlog hoorden trokken wij allen een aardappelzak over het hoofd en begonnen wij door elkaar te lopen en elkaar verwijten te maken en niets dan lelijke dingen te schreeuwen, zo hard dat ze onverstaanbaar werden. Daarop gingen we elkaar, redenen genoeg, met aardappelen en stenen en spijkers bekogelen en probeerden we elkaar te raken met takken en hamers en staven en met alles wat we te pakken konden krijgen.*) Zo hard en zo lang sloegen wij erop dat wij uiteindelijk allemaal zonder uitzondering lurp waren en uitgeput op de grond vielen en ons innig tevreden voelden en naar elkaar knikten onze wonden likten en ons bloed uitspuwden in bakjes samen met onze losse en afgebroken tanden, die wij sorteerden en zorgvuldig telden, zodat de afloop van de strijd gemakkelijk kon worden vastgesteld.  *) bakstenen, dakpannen, hakbijl, fietsvork,  gasbuis, plankjes van het hek
Elke liefde gaat voorbij behalve die van jou en mij liefde als een
De vergrijsde bibliothecaris liet zijn blik weiden langs de planken en hij pakte er een boekje uit wat hij zelf geschreven had.  Hoofdschuddend om zijn overmoed van vroeger herkende hij zichzelf als een vergeten dichter en hij wist dat dichters vergeten worden als hun werk niet best is.  Maar om in de herfst van zijn leven
aan Vuurpijl  Neem vijftig flessenscherven. Honderd stevige flessenscherven. Flessenscherven die goed gebouwd zijn. Vijfhonderd gelukkige flessenscherven.  Het is erg interessant om de scherven in een jute zak of wijnkist te stoppen, de groene scherven op de groene of de witte op de witte te stapelen.  Scherven van wijnkruiken, wijnflessen. Scherven van frankrijk en duitsland. Voor het oog van de wijnetiketten zijn alle flessenscherven gelijk.  Omdat het oog het zijne wil, voeg aan de kelder aarde toe, zout, sterren. Mooier nog: de adel van een straatkat ondergegaan in een goed wijnjaar.
Echte steden hebben verkeersagenten in werking, nachttreinen, schoenpoetsers, vrouwen in bont. Men rookt er en jogt in de parken.  Er zijn ook fonteinen. Kerken zijn open, bedelaars beenloos. Langs lanen met schilferige platanen flaneert men heel mooi.  Hotels ruiken naar boenwas; je krijgt er badschuim en shampoo en in je nachtkastje het evangelie.  Nu ben ik nog niet in zo'n stad,
Het lijkt maar weinig wat ik zag op deze najaarsmiddag. Ik liep wat doelloos door de stad omdat ik niets om handen had,  en heb in een plantsoen gezien een meisje van een jaar of tien dat bladeren tezamen bond die zij onder bomen vond.  Misschien dat het een opdracht was, een herfststukje voor in de klas, maar zij droeg alles voor zich heen als Birnam Wood naar Dunsinane.*)  Het was alsof, terwijl ik keek de tijd weer omgekeerd verstreek, en of ik, zonder spijt of schuld, een kinderhart is zo gevuld,  daar zelf iets aan het zoeken was waar ik, een leven later pas, van weet dat het onmisbaar is nu ik het mis.   *)"The Birnam Wood" verwijst naar een waarschuwing aan Macbeth (het toneelstuk van Shakespeare), waarin een van de voorspellingen van de heksen is, dat Macbeth nooit overwonnen wordt totdat Birnam Wood naar Dunsinane hill komt. Soldaten die Macbeth op Dunsinane komen verslaan camoufleerden zichzelf met takken uit Birnam Wood.[vlgs Wikipedia]
Geef mij de ballade uit de Hades of een opgewekte blues, ik swing op elke hiphopversie van Vivaldi, mijn smaak  kent geen limiet, dus leve het licht ontvlambaar geuzenlied, de wals voor weduwen en wezen, de bloedeloze stierenvechtersrapsodie.  En vanzelfsprekend zweer ik bij de alchemie van een schlager voor de goede zeden of een nocturne voor de ochtendmens.  Maar wat bovenal moet worden aangeprezen is een marsmuziek, jawel een marsmuziek, die de mensheid van marcheren zal genezen.
De puzzel is gelegd Alle stukjes aan elkaar Gehecht, het echtpaar Heeft weinig gezegd  Tijdens het spel, dat Begon met een kus En op een tel van rust Met kroost daar, was  Het gedaan. Onderhuids Bleef het mooi sores En nul op rekest Dat volgde op de ruis  Van de koele onmin En aparte bedden Met weinig te vergeven Door muren onzin  En misverstanden. De 
ach tevergeefs de slaap betrachtend -  (hoor, hoe troostend is het tikken van de  zomerregen op het raam in lood en het geluid van wind in de bladerrijke bomen) - denk ik: o wat dacht ik toen de zomerstormen mij nieuwsgierig en verschrikt  door 't witte huis zonder gordijnen deden dwalen en de muren witgekalkt nog witter ware door de bliksem. wanneer zullen de muggen komen en zich wreken voor de rode vlekken bloed, zo talrijk op de muur na onze muggenjacht met kussens dacht ik, en ik stelde me de donder voor: een oude man die dorstig in de kelder doolde rammelend met bakken bier. ik weet het nog hij leek op onze tuinman.
Voor Anke  Dit is je grondgebied, vruchtbaar maar afgemeten. Zet hier je paden uit, de smalle en de brede. Stenen zijn inclusief, grenzen staan  vast. Mijd Eden. Die hof lijkt uitgediend; de boom die in het midden staat, kraakt onder vrucht en blad, muurvast dringt het seizoen  rond het verleden. Blijf ervan af. Schaf schoenen aan, ga stevig stap voor stap.
Ik wilde me inschepen voor een land waar ik nog niet bestond  onderweg ben ik verdronken  alleen om niet al te weerloos aan te spoelen later lieg ik een vlot lieg ik reddingsboei lieg ik mijn hoofd boven water
Waar denk je aan Doortje, Wanneer je de robot betreedt, Zijn laserstraal je uier aftast -  Ontsnappen aan de stal En dit systeem? Door uitgestrekte Grasvlakten draven, Doortje?  Zwemmend rivieren oversteken? Onder de sterrenhemelen slapen En 's winters een mantel dragen  Van sneeuw? in rotssteen misschien, Doortje 3017, vereeuwigd  worden Met zware, sierlijke voorwaarts  Gerichte hoorns door een Verwonderde had uit Het paleolithicum? Doortje?
zilver praten in parken de gele knapenzon toont zijn gespannen lijf aan de meisjes op de kiezelpaden zij draaien hun zinnen als parasollen om en om
Het is niet alleen onverschilligheid, in zekere zin is het misschien zelfs wel liefde die hem dwingt, er is geen paradijs zonder rentmeester.  Hij is gelukkig met het landschap, maar gelukkig   met het zoeken, coördinaten wijzen hem zijn onzichtbare plek, zijn utopie is de kaart, niet de wereld.  Hij wil weten waar hij is, maar zijn troost is te weten dat de plek waar hij is niet anders bestaat dan in zijn eigen formule, hij is een gat in de vorm van  een man in het landschap. Met de grenzen die hij trekt, scherper en duidelijker, vervagen het gras en de bomen en alles wat daar leeft, lijdt en sterft.  Het is heel helder om hem heen, alles is waargenomen.
sinds een paar weken heb ik last van mieren in de keuken  overdag zie je ze nauwelijks, maar 's avonds zo rond een uur of half tien komen ze uit hun hoeken en gaten dribbelen over ijskast en tafel klimmen in lege flessen en glazen en krioelen rond plekjes waar een druppel limonade of een lik jam is gemorst  soms, als ik thee zetten ga, sta ik ernaar te kijken maar ik snap net zo min iets van hen als zij iets van mij begrijpen  (trouwens: ze zien mij niet eens)  maar wat zien wij wel? misschien is kanker  ook een soort ddt*) 
zoals je tegen een ziek dochtertje zegt: mijn miniatuur-mensje, mijn zelfgemaakt verdrietje, en het helpt niet; zoals je een hand op het hete voorhoofdje legt zo dun als sneeuw gaat liggen, en het helpt niet:  zo helpt poëzie.
En het gebeurde opnieuw - de wind waaide het gras loste zijn zaad en zaaide  over de vlakte torende hoog stof in wolken dat voortbewoog  en even later langzaam daalde tussen het zand - tot het zich herhaalde  en het weer gebeurde, de wind waaide en het gras zij  zaad loste en zaaide.
Alles behalve nog eens achterop bij de vader,     naar de tuin als het goed was, beide benen     in tassen waar later de boontjes, de bessen.      De moeder ziek, mens-erger-je-niet gewoon     tussen doppinda’s en zondagse jurken door,     kreukend op de knieën om de eettafel.      Warm was het en het plakte, van jam nog en     de melkbeker vanzelf, hoe die viel op het laken,     niets stuk toch van alles gebroken. Dat      en nu: de gaten die wij sliepen met elkaar     in dagen van morgen die hoe langer hoe meer     gisteren werden, veel eerder gedateerd      dan voorzien. Nu jouw fiets, tuin en zondag,     zonder tassen of pinda’s, zonder jurk ook en alles     behalve dat het zo warm was als het moest zijn.
Hij is prins, hij wil geen onderdanen,  want zij zullen allen in elk geval prinsen zijn: prins verkoper, prins bloemist,  prins huisvrouw en prins dode.   Zijn wenkbrouw spreekt,  zijn ogen vragen en op  zijn tafel staan de staatsgeheimen  van de dagen.   Kwetsbare prinsen onder elkaar  - met moeders als een tv-serie  zo benauwend vasthoudend -  iedereen wordt een wezen.   Er is geen vrouwlijkheid in deze klas,  er is slechts hoffelijkheid en hoogheid  en hevigheid van schrijven en van lezen.  Wie 's morgens binnenkomt is  een vereerde gast.  
We zetten zwinnen in de zandplaat af met warnetten en joegen stapvoets bot en schol op, vingen emmers vol.  De kotter op de drooggevallen vlakte hing scheef, de eerste stilte scheen te dalen uit de zon, een oever was er niet.  Uit water waren wij getild, samen met gesloten schelpen, om tenminste één keer haast te weten hoe het is: te zijn gestrand en toch te overleven.  Twee of drie uur zou de eb ons hier  nog dulden. Dan niet meer. Genoeg om te onthouden dat wij het onbetwiste midden waren van de ruimte, die wij opgelucht en nietsontziend
onder wolken vogels varen onder golven vliegen vissen  maar daartussen rust de visser  golven worden hoge wolken wolken worden hoge golven maar intussen rust de visser
Mijn landgoed is niet groter dan mijn eigen huid, de omvang van mijn schoen, de omvang van mijn vuist, ik gaf het namen in de kleur van regen, ik keek er dwars doorheen, vluchtige stof en zag de horizon, de lengte van mijn armen, van mijn benen.
De taal behoort aan de vogels ik ben te mens om te vliegen ik sta als een huis op de wereld gebouwd en dik uit aarde  ik ben ongeveer degene die schuilgaat binnen de muren en uitvloeit achter de ramen van de blauwe achterkamer  het geurt er naar mest en naar liefde er staat een plant in een kooi de taal behoort aan de vogels de mens schuilt weg in het woord -
Jullie doen niet écht je best. Eén welgemikte kogel van het dak, twee ballonnetjes met zenuwgas, drie gram C4 in de brievenbus, hoeveel moeite is dat helemaal? Ben ik niet zoals iedereen opblaasbaar tot een advertentie voor die heilige zaken van jullie? Mag ik niet even willekeurig worden afgeslacht als ieder ander? Laat ík soms geen ontroostbare familie achter? Hoe zit het, ik sta af en toe toch ook te soezen bij een bushokje? Nou, waar wachten we nog op?
Ik ben een mens en zet mezelf te koop. De advertentie luidt: Ruim lichaam, staat vaak vrij, heeft tijdens zijn verloop wat onvoorziene schade opgedaan. Maar,  u steekt zich in decennia van schulden voor een stulp met riolering die vaak stokt, een interieur dat door het roken is doorleefd, met in- en uitgangen waaraan een luchtje kleeft. Aan alle kanten uitzicht op een blinde muur. En huur? Niet mogelijk.  De eigenaar wil er vanaf. Het spookt er.
'Zeg het eens, Madame,' zei de controleur en noteerde haar naam, het nummer van haar paspoort en de aard van haar smokkelwaar.  'Gij ziet er nog goed uit,' ei de controleur. 'Ach voor mijn jaren,' zei zij. 'Wat hebt gij er voor over,' vroeg de controleur. 'Waarvoor waarover?' 'Om zonder boete naar huis te mogen.' 'Ach naar huis,' zei zij, 'waarom?'  Zij ging liggen in het gras en dacht: 'Ik ben nog de schaduw van mijn eigen sedert mijn man verschroeid is in Hannover.'
Je sneed ze zacht alsof ze leefden, eerst dwars en dan de ringen, maar het deed pijn daar  waar de schil je huid kon raken.  We moeten nu niet praten had je nog gezegd. Je ogen prikken maar het stelpt de woorden niet.  Zelf rook ik rode snippers, hun sap nog in de vingers die ik op je handen had gelegd.  Zo bezocht me ooit een engel, terwijl jij koortsig sliep,  en op het vuur een pan die jaren blonk van avondlicht.  Verlicht ons, Muze, versnipper onze levens.  Omhels me, jij, je vingers ruiken en ze beven. 
Versteende haring van 50 miljoen jaar - ben jij de oudste aan mijn tafel, de mooiste in het land; is de gedachte aan jou er eerder dan een ademhaal of stofvlok? Alles gaat weg naar de  tijd - 1 graankorrel gemaakt van steen valt vaker uiteen in je buik. Je praat de dood rond - een sleutel tot leven in een ander soort wereld, waar levenden zich ook zonder moeder luidruchtig openbaren. Zij lijken wel schimmen, opgenomen uit besef van de film die buigt met de lijkwagenbestuurder eer hij instapt: dit lichaam was een vrouw. Hij kent haar niet, hij neemt haar mee.
Ik was de schikgodin van serge en katoen. Een stiefzus van de tijd. Ik vlocht netten voor een ziel van vlees en bloed.  Genadig zond het lot mij spoken voor mijn rokken. Mijn dames waren schepen. ik sneed zeilen  voor hun mast. Hoe jankte niet de kast, alsof haar vliezen braken toen ze gingen. Wie schept,  baart sterven. Ik knipte navelstrengen door, ik leerde zonder zakdoek wuiven.
In de winter, toen mijn gezicht reeds de vormen aannam  van een masker der Azteken, en er wormen, kort als koren,  in mijn oren, zich wiegden, heen, weer, zachtjes heen en weer,  trad er uit het duister een naar voren, als uit plooien  van een zwarte gladiool. Het was te laat.  En, ogen, te jong. Kraakbeen in een zak van 't meest precieuze  perkament dat ooit verspild is aan een dicht der domheid:  een wezenslichaam, bedrieglijk bewegend in zijn gang,  zo zachtjes heen en weer als de trieste allerteerste  gebaren waarmee je een borst kunt strelen. En verspreid  de stille stuipen van puistjes, tekens van een sluimerende val.  Wie toch zou er weten waaromheen de broze lippen  beslagen, en als damp zich voegend, en aanslag, weke, zo warme  zich cirkelen?   Gedachten gaan als zagen hun gang,  en - ongelukkig als een koning - wordt de rijst  te zwaar betaald, en komt je het vertrappen  van tastbare heiligheid duur te staan: -  al ben je dan een god van over zee  je aureool bestaat uit louter lellen -  omwille van de knoken van een kind.  En de steen die barstte, ach, in spreken uit  - zij lichtten, o, zij lachten - met een stem  waarin iets kapseisde. Ernst. Beschamend bewijsstuk.   Nat zijn de straten rond mijn reis. Wat wil ik?  Tranen als olie, straf, verlangen naar straf.  Het gebeente, het geknekelte van bomen, reumatisch  en geborneerd vadert, de laatste, om die actie.  ‘Ik geloof alles wat je zegt.’ Dat overleefde ik  en plaatste met weemoed dit bewijs van wonderen,
Misschien verlangde hij wel keiharde kanonslopen  in zijn hakenkruis te voelen schuiven, teneinde  daar een moeder te vernietigen, die woekerde.  Een & Ander komt niet in de vele boeken voor  waarmee wij hem zo gretig van ons afschrijven.   Want rukken niet vele legers gelaarsde  vrouwen ons binnen en af?  Het geschut der organen mag geruisloos zijn  doch is even dodelijk voor onbevredigde moeders  van kinderen voor de gaskamers van het gezin.   De bajonetten van glimmend taal op de tanden  met glans gecamoufleerd besluipt ieder mens  elke andere mens voortdurend verdenkend.  Slechts in de stormloop der liefde soms,  verovert hij pijnloos gebied en woont er kortstondig.  
'Je bent zo integer, zo bescheiden.' 'Voor mijn plezier!' Het is een genoegen Tonnus Oosterhoff te zijn. 'Ik zou het ook wel willen.' Jawel, maar dat gaat niet! 
woejwoej o zo fijn poederkool met rook op diezelfde wind verspreid (voor de spiegel dit ja-woord oefenen)  dat vooral ja van vliegas kreeg hij borstgroei... gingen zijn borsten groeien helmpje mijn helm vraag het mijn handpop  helmpje mijn helm de dood ook mooi  die slaat hen met graagte - wat heet - die slaat hen met zwaarte  voor de spiegel in huzarenkostuum: wij zijn helemaal geen watjes wij laten ons niet pletten  af en toe een hand  naar het schaaltje pistachenootjes  voor de spiegel fok ja je kanariepiet
's Winters vechten we cactussen om (uit speelse verveling en bij verbod op tegenstand): volgens overlevering levensgevaarlijk, maar onder begeleiding een belevenis. In het voorjaar denken we niet aan vechten. En sinds de planten uit hun wortels springen van de droogte 's zomers, heeft een karpersimulator de smaak van de beproefde vissen doen vergeten. Een enkeling van ons klaagt na de schrale bonenmaaltijd in het najaar zachtjes met zijn kont. Maar zolang we nog bonen hebben  hoeven we niet te doden.
Weer wordt hij niet gevolgd door een regenjas. Geen getraliede kel- dervensters. Geen prikkeldraadversperring. Moe geworden vouwt hij de krant over zijn gezicht. Ondersteboven boren de gebeurtenissen zich naar binnen.  De geëxecuteerden doen tegen de muur op de binnenplaats aan yoga. Tanks liggen als zoemende torren op hun rug, vastgeplakt aan stoffige landwegen. Stof dat daalt als een sluier over opstijgende baby's,  neerstortende kinderwagens, rondslingerend huisraad.  Het ruist in zijn oren. Vroeger was het alleen zijn eigen bloed dat hij daar hoorde. Nu verstaat hij die taal. Ieder woord. Elke intonatie. Maar alleen daar en dan. Ondersteboven. Wakker geworden is er alleen maar de stilte na de herinnering en voor het vergeten; oorverdovend.
Ik treur niet, geen tederheid trekt mij aan     Geen lichaam kan ooit het mijne voelen     Geen ander oor mijn verwarring, mijn onrust     In de sprakeloze plaag van de taal.     Dagelijks en dodelijker verkrampt mijn wereld     In de vreselijke vertakkingen van de pijn.     Ik heb het laatste boek gedragen, van rechts naar links     En met al mijn tekortkomingen veroordeel ik     Wie verbrandt en wie poogt door de leugen.      Want anders niets dan de nederigheid     Dan het voltrekken van de twijfel,     Want anders niets heeft ons bepaald.     Ik laat het licht de duisternis herhalen,     Herrijzen uit de roemloze rust van de rots     En terwijl het schrale water uit de wonden sijpelt     Beluistert de nakende nacht mijn schroevend hart.      Geen entstof heeft mij veranderd     Geen vrijgevig verleden mij bedwelmd. Geen smeulen.     Zoveel werd gescheiden, zoveel kwam terecht.     Ik bemin, ik schrijf en onderga de vriendschap     Maar als een metselaar, vrij en ommuurd     Voltooi ik de tempel waarvan de laatste hoeksteen     Mijn einde zal betekenen. En met datzelfde woord     Al mijn liefde verwoordend, leef ik verder     In de gesel van die zonnetekens waartoe ik behoor.
Wanneer ik vroeger met mijn kindren speelde, vielen mij zulke vreemde dingen in, dat ik wel zwichten moest voor al die beelden, en maar de straat opliep, kroeg uit, kroeg in.  Nu zijn ze groot, ik hoef ze niets te zeggen; ik zit, een vreemde man, tussen hen in; ook zonder woorden weet ik uit te leggen, dat ik ze zo verschrikkelijk bemin.  Waarom voel ik me dan opeens zo zwaar, nu ik ze zie, als vogels bij elkander: mijn eigen oogopslag, mijn eigen haar. 
Bij de rietkraag waar ik mijn vriend uitlaat huppelen konijnen in het licht  Drink ik van de heren uit volle borst zing mijn avondlied  Hese kelen tranendal zo scherp ik de nachtlamp aan zo roer ik het avondmaal zo zwengel ik af  Dwalen druppels door het zwart.
Ik zag je naam op een binnenschip. Op het dek lag een vrouw te baden in de zon. Er was een hond die op en neer liep en naar luchtbellen blafte,  of naar vissen die vanuit de diepte iets wilden zeggen en niets aan de rivier veranderden, aan hoe  ze daar lag als in de armen van een man. Er was een schipper die traag naar mij wuifde.  En? Niets. Er gebeurde niets. De boot voer voorbij
ik lag met mijn buik tegen de aarde beestjes weg te jagen van de bloemen vlakbij mijn borst.  Er had van alles kunnen gebeuren een vliegtuig kon landen een boom kon verjaren een groep bejaarden kon worden gelucht.  Maar er kwam een oud vrouwtje op een ezel met een deken over haar benen over het bospad voorbij.  Zij zag mij en groette. Zij zag mij en groette  alsof het de gewoonste zaak van de wereld was, alsof zij bloemen plukte  alsof zij al eeuwenlang achter een boom had gewacht
Haal hem uit zijn schaduw voor Hij herkent zich in deze vorm: Een vleermuis, of een vis die in een fuik Begint te deken. Laat hem door Zijn polsslag leven, geef hem storm En van elk woord het vruchtgebruik,  Maar wek hem niet, verstoor De klaarte van zijn versvorm Niet. Met rijm dat zijn verbeelding fnuikt.
Zo vaak als nodig is, zeg ik nee. Zeg ik nee. Nee. Het besluit is gevallen, het valt, het blijft vallen, en gelijk het valt, zo val ik.  Wij vallen diep, mijn besluit en ik, maar wij vallen samen.  Wij zoeken het ravijn, en van klimmen is voorlopig geen sprake.  Op de bodem van het ravijn groeien wonderlijke bloedbloemen.
Opa is duizendjarig en van glas, lijkt het. Stoot je hem aan, dan begint er een fijn koperen mechaniek te zingen in zijn borst: ik heb het warm,  te koud, zit op de tocht.  Zijn eigen handen zijn een vale nevel voor zijn ogen. Hij denkt dat bomen brancadiers zijn - 's winters wit, altijd beweeglijk - en morst dagelijks van angst.  's Avonds leggen wij zijn beweegbare delen in hun houten kistjes. Maar iemand maakt zoek, verlegt wat, en bij dageraad staat opa's hoofd te schreien aangebrand van ochtenddauw, zo eenzaam op de schoorsteenmantel.
Noem me Anna en ik ben gewoon de buurvrouw die gelukkig zwaait als ze een taart bakt of de hond uitlaat. Je mag haar wel maar kent mij niet Ik ben het spook dat in je huiskamer de spulletjes verplaatst -  het oog dat door de bolle lens je buurt bewaakt Je kent me niet  Je noemt me Igor Ik woon drie straten verderop en rij altijd om zeven uur met een Kadett de wijk uit naar mij werk -  de rol die ik vervul als held als wolf tussen de schapen Ik ben niet bang maar als je slaapt sta ik bewogen door het vaderland soms huilend in je achtertuin
Het advies in dit stakkergebouw is: Blijf zo lang mogelijk bezig, maar ik neem dat niet zo nauw en ben dus flakkerend aanwezig.  Zo voel ik mij soms naar buiten zweven als ik naar ons uitzicht kijk, en ben, Bezig, dan weer even in twee kamers tegelijk.  Dan weer, graag bij bliksemlicht, moet ik nodig een gedicht en ben een vleugelsinterklaas, een onweerbare huispoweet van fladderend meesterwerk, helaas niet wetend hoe het onweer heet.  Duikelend schaam ik mij dan weer voor mijn vlegelachtigheid en de draad noodlottig kwijt schrijf ik mij neer.
Wat raken mij nog kring of kroeg in deze nieuwe kamer?  het uitzicht is hier ruim genoeg  voor harts beheerst gehamer.  het water tussen bomen ligt  zo helder in het vergezicht  der zaterdaagse kade,  dat ik niet weet - niet weten wil - van schade  de lucht drinkt vogels in hun vlucht
Thorbecke streelt    adelheid    waar ik    niet mag      een blouse    kijkt naar haar    die mij    niet zag  ----------------
Het goede nieuws: de lijdenskelk heeft geen bodem. Het drinkgelag, dat weliswaar zijn zin verloren heeft, kan doorgaan tot de kleinste uren.  Geef de kelk door, de glanzende, die met het bruisende vocht! We delen alles, dat hebben we elkaar beloofd. Geen ochtend volgt die doet betreuren, dit duurt eindeloos, een feest zoals geen ander.
Onvindbaar in de groei van gras, een heksenkring.  Diep in het rijpen van een vrucht. Slaat donder in de lucht.  En doemt met bergen op in ijs, een rode lavastroom.  En schrijft, wanneer de dag zijn licht verliest, zijn naam in uw gevoel.  Maar later slaat het licht weer aan. Je moet eerst naar de bakker gaan.
Het is nacht en ik vang de maan in mijn handen blauw van herinneringen  ik vouw mezelf naar binnen  en zie het stromen van het koude water naar het wantij.
Ik zal hem voordoen wat ik doe: hoofd tussen mijn handen, mond aan lippen, niets ter wereld. Geen gedachte niet aan mij, geen benen om niet op te blijven.  Afgesneden als van mij, hoofd dat aan mijn lippen hangt, zal ik het eigen lichaam zijn. Ik doe het voor, ik zeg hem: ik van jou, en zeg hem: zeg mij na.
Kom, Vrouwe, geen seconde rust voor mij, Totdat ik - lig, nou ja, maar werk daarbij. Ziet men de vijand, - ook wie nimmer kruit Geroken heeft, houdt 't wachten dan niet uit. Die gordel af, die straalt als 's hemels kring, Maar om een wereld sluit van schoner schittering. Speld van uw borst die plaat, die met pailletten Der dwazen blik de toegang moet beletten. Rijg los, 't uur, dat zo welluidend slaat, Zegt mij: 't is tijd, dat gij naar bed toe gaat. Uìt dat corset, dat 'k zijn geluk benijd U na te zijn, te stáan, en dat altijd. Uw jurk onthult een pracht als bloemenweiden, Waar heuv'lenschaduw steels vandaan komt glijden. Dat nare kroontje kan nu af; toon nu De diadeem van haar, die groeit op U. Die schoenen uit; betreed dan veilig Dit bed, der liefde tempel zacht & heilig. Als men een Engel van de hemel ziet, Is Die in 't wit, als gij, die 'n hemel biedt Als Mohammeds paradijs; gaan geesten beide Soorten in 't wit, toch kan men onderscheiden Een goede Engel van een boze geest: Dees' zet ons haar rechtop, en die ons vlees. Laat vrij mijn handen dolen, laat ze gaan, Van voor, van achter, tussen, boven-, onderaan. Amerika! Mijn nieuw-gevonden-land, Mijn Rijk, 't best met één man slechts bemand, Mijn Mijn van Edelstenen, Keizerrijk, Oh, hoe gezegend dees' ontdekkingsreis! De vrijheid vind ik pas in deze banden; Zo zal mijn zegel zijn, waar nu m'n handen. Spiernaakt! Eerst zó kan men de vreugden leren, De ziel van 't lichaam, 't lichaam van de kleren Bevrijd. Juwelen zijn slechts, zo te zeggen, Atlanta's appels, om mánnen voor te leggen: Wiens oog voor vrouwensieraad schittert, wel, 't Hunne wil de dwaas misschien, niet hén. Zoals een leuke boekomslag voor leken, Zo moet de opschik van een vrouw bekeken; Zelf zijn zij boeken van mystiek; géen dan wij (Wie hun onbesprokenheid genadig zij) Moet die ontsluierd zien. Welaan, toon nou Aan mij, vrijuit als aan een vroede vrouw, U zelve. Vort nou, ook dit linnen weg, Op onschuld staat geen straf, wat ik U zeg. Hier, kijk: ík ben al naakt; nu dan, Wat moet U meer bedekken dan een man...   John Donne
I CONTACTADVERTENTIE  beschaafde heer, wat grijzend langs de slapen en bovenop de schedel, zeg maar kaal wel lief, niet noemenswaardig geniaal de levenslust nog niet op apegapen   geen lichaamsbouw als goedgetrainde knapen het maandsalaris uitgesproken schraal de woning, tja … geen villa, meer modaal de buik is daarentegen welgeschapen   zou graag, omdat het maar niet lukt te sparen eens kennismaken met een rijke taart geen kinderen en hogelijk bejaard derhalve niet van plan nog te verjaren   dus bent u rijk en bijna doodverklaard dan heb ik tegen trouwen geen bezwaren    II REACTIE   Geachte Heer Modaal, hier schrijft een fan van de contactrubriek in menig krant, door uw annonce aangesproken want het toeval wil dat ik van adel ben:  Gravin van-Eberstad-in-Nederland, al meer dan tachtig, maar nog vlot ter pen, fortuinlijk, kinderloos, bemind door hen die willen erven langs groottantes kant.  U zoekt een rijke “taart” die weldra sterft? Ik wens geen luiaard-in-verfrommeld-pak, alleen een jonge, energieke vent  die liefst de hele kamasutra kent. Pas na bewezen diensten op dit vlak wordt er gehuwd en na verloop... geërfd!   III BRIEF AAN DE GRAVIN   U bent pas tachtig, dat is wel wat jong ik val alleen op terminale vrouwen met wie ik, zij het kort, een nest wil bouwen u bent, zoals dat heet, 'still going strong'   maar u bent rijk, dus waag ik toch de sprong omdat mijn libido u zal benauwen en snel, ik denk een weekje na het trouwen zal zorgen dat u hunkert naar de gong   en als uw laatste uur dan heeft geslagen in 't liefdesbed dat ook uw sterfbed bleek dan ben ik 'uiteraard' totaal van streek maar zal mijn lijden als een kerel dragen   ik neem contact op, gauw, nog deze week u zult genieten van uw laatste dagen    IV ANTWOORD VAN DE GRAVIN   Ik heb de zaken nog eens afgewogen, heb mij heel openhartig afgevraagd of u een oude freule soms graag plaagt, wellicht is uw imago slechts gelogen.  U kan misschien op buik en kaalheid bogen, als Don Juan bent u niet half geslaagd. Ik wed dat u in bed ook sokken draagt en zoiets kan de wellust niet verhogen!  Neen, neen, uw mooie woorden zijn bedrog! Ik zoek me zelf een laatste-reisgenoot: nog jong, gespierd, behaard en cash betaald,  die om mijn landgoed, geld, kasteel niet maalt. Toch erft die lieverd alles bij mijn dood: van adel wordt mijn blauwe Duitse dog. 
Je roept ze binnen voor de nacht. Binnen is: op zolder, in kinderbedjes onder kraakfrisse lakens. Je zet de deur open en wacht.  In de verte nadert slechts de zware gestalte van een hond. Een grijze damp slaat van zijn rug. Hij gromt. Zijn poten dreunen op je pad.  Maar voor je het weet begraaft hij zijn snuit al in je handpalmen en slaat met zijn kop alsof hij iets kwijt wil. Iets dat niet los  wil laten en dat aan kleverige draden hangt en dat uit jouw handen lijkt te komen, en dat het meest nog lijkt op eenzaamheid.
klaarwakker, zo dacht ik te lopen, op iets wat soms aandeed als het prettige van mos, om fluisterend te zoeken, te voelen het minste geringste:  alle erkende bestaande variëteiten van schaduw dit uur van de dag,  opdat men mij voegde, met nodige discretie, bij de lijst van gewone prestaties in het boek der vergelding,  het grote jaarverslag.
niemand  wil het zien of horen wat ons nog  te wachten staat. iedereen lacht  gauw een beetje omdat nu het leven nog wel goed is.
Lang geleden staken naalden in mijn keel als ik wou spreken. Er was een waslijst met gebreken waar ik verder over zwijg want steeds wanneer ik iets wil zeggen: ja ik wil, pas op een bus, of dat ik, help, niet zwemmen kan, wordt mijn tong een stop van kurk, schieten messen door mijn huig en trekt mijn strot het keelgat uit. Ik sta op feesten en partijen, witgeschminkt en levensmoe, verscholen achter glazen wanden die ik aftast met mijn handen doe ik er zo goed ik kan voornamelijk het zwijgen toe.
Belastingvlucht door grotegeldvergaarders De banken werken daaraan vrolijk mee En volgens ‘offshore leaks’ ook ING Van oudsher toch de bank van kleine spaarders
Te Grave beneden de sluis voorbij de zware deuren mag mij het water sleuren en kantelen met geruis. - Grave beneden de sluis.  'Wij geven de waterstand.'  O God, hoe kon het gebeuren - gesloten het venster, de deuren, gebannen uit liefde en huis. - Grave beneden de sluis.  'Wij geven de waterstand.'  Grave, dat is groen land en water, dat draagt mij thuis.  'Grave beneden de sluis.' Grave, beneden de sluis.
staand in de paskamer merkt mijn uitgeklede lichaam dat het niet goed meer werkt, het valt, het houdt op te staan.  Languit op de vloer tussen kreukels zie ik mijzelf languit aan ophanglussen tegen de wanden sterven.  Stel dat je hier nu was. Dadelijk hield ik je vast tot je, precies, gedegen, dood tot vertrek zou bewegen.  Ik veeg mijn natte vel droog, kijk langs de spiegels omhoog tot waar zij de zoldering raken, sta op en verlaat de zaak.
We liepen beiden bloedend langs de Keyserlei. Dochter en ik. Geen woord was tussen ons, geen misverstand. Ook geen verband tussen haar zwijgen en mijn gewild niet spreken. Alleen een hand die me het vallen zou beletten. Een stomme steen, zei ze. Opletten. Het kind is moeder van de vrouw.  Ik bloei, zei ze toen ik haar zeggen wou dat leven bloeden is en niet te stelpen. Ze klaterlachte, kon het ook niet helpen. Of bloeden niet een beetje boeien is? En dat ze snakte naar gemis, geluk, gelul, gelal van jongens in de straat.  Ooilam op mijn schoot, wat werd ze groot. De lente was nog iel en zij zo blij. Gewichtloos liepen wij, zo zij aan zij, en hand in hand zo beiden bloeiend lans de Keyerlei.
Vanmorgen werd ik wakker van de vogels.  En ik dacht: waarvan werd ik wakker? Van de vogels.  Van het licht ook, maar meer van de vogels.  Het licht zacht zingend, de vogels keihard.
Langzaam maar zeker strekt de dag zijn zebrahals naar de roodkoperen zon. Wind woelt door het natte groene haar van stadsplantsoenen, ontrolt een hardblauwe vlag boven de daken. Wie dit ziet heeft de nacht overleefd of hij wil of niet.
Lente. De stilte is krols. Een lach komt ten val aan geluk.  Twee vliegen breken  het raam, weten dat het je de das omdoet  als je voorgoed je lijfs- behoud aan gene zijde ervan zoekt  rommelt de lucht nabij, stommelt een vrouw op de trap geur van lokroep  verlaten vlinders bijtijds onderkomens om vogels, naar vlinders op zoek.  Gevonden ben je allang. Hoe ben je anders bij mij.
Kijk ik neer op je lichaam  tussen lelies in gebed dan zie ik tekens in je gelaat gegrift die ik niet kan wissen.  Hoor nu mijn liefde  die naar adem snakt nu je vragen verstomd je ogen blind zijn van het kijken naar mij.  Ik leg stilte aan je zij blijf je met mijn taal nabij om je te vrijwaren voor het vergeten want
Hij had al twee kinderen twee minnaressen twee miljoen en twee verslavingen toen hij met een  schok besefte: ik ben slecht en ongelukkig.  Hij schonk zichzelf een borrel in:  een derde was op komst. 
Geef mij maar de brede, trage rivieren, de bewegingen die je niet ziet maar vermoedt, de drinkende wilgen, de zinloze dijken, een doodstille stad aan de oever.  Geef mij maar de winter, het armoedige landschap, de akker zonder het teken van leven, de kracht van de krakende heide.  Geef mij maar de kat als hij kijkt voor hij springt, om te vechten, te vluchten, te paren, te jagen, als hij kijkt.  Geef mij maar een paard in galop, maar op zijn zij in het gras. Geef mij  maar een vraag en geen antwoord.
Dit is inderdaad niet te verdragen. Lege kamers kijken me verwijtend aan. Ik zet dozen anders neer en nog eens anders en dan ga ik vroeg naar bed.  Iemand, ik weet niet wie, zei dat het hoorde. Wanneer het weer voorbij is raakt het ook vergeten. Maar ik vergeet zo slecht.  Iemand kwam me helpen. Nu staan de dozen op hun plaats. Ik rust uit, al heb ik niets volbracht.  Dit is inderdaad heel anders, nieuwe kamers. In alle kamers draait mijn leven zich om.
Zo handig in hun alledaagse praten rusten zij aan zij, een rij van jonge huid en zachte haren in die al te hete zon.  Duingras kietelt hun benen en hoog klinkt de pas bedachte lach die meeuwen steeds verschrikt doet overkomen.  Van kop tot teen onaangeraakt liggen zij, met allemaal dezelfde stem dezelfde moeder te bespreken.  Wat ze zoal zijn telt alle eeuwigheden in hen op. Dat stil en zonbeschenen delen van leeftijd, lichaam, zonnebrand.  Maar over het zand lijkt een vreemd, steeds lager grommen aan te zwellen en jaagt een rilling door de rij.  Elke seconde komen de jongens op onverbiddelijke brommers in grote golven dichterbij.
De schrijver met zijn ongeschoren woede, de dichter van drie doodgeboren boeken: daar staan ze met hun doos vol slome woorden. Sterk spul of niet: de uitvaart van het boek, we naderen de uitvaart van het boek.  Vannacht, ik was nog op, stond de literatuur dronken aan mijn deur. Rot op, riep ik, rot op, je hebt je kans gehad. Toen droop ze af en keek ik weer wat grand old Google bracht.  We lezen om te leren hoe te leven. En ik, mijn boeken moe, ging stil naar bed. Wat ging er mis? Wat moet ik schrijven? Schrijf,  schrijf het, schrijf het op, smeer je wijsheid uit, kom brallen op mijn stoep. Ik ga naar bed.
Onder de sterren geslapen. Lang in de tijd liggen kijken, in de ijlende, krijsende ruimte, de vreemde vreugde die dat ondenkbare schept.  Ik zag een foto die iemand vanuit een kuil had genomen. 'Uitzicht vanuit een graf stond eronder. je zag een stuk van de hemel en de dunne kruinen van bene.  Ik denk aan mijn vader, heel ver van huis, niet meer bij machte terug te keren. En aan mijn ex die ik plots bij mijn tandarts aantrof boven mijn wijd open mond, mooier en harder dan ooit, met een slang in haar hand om het gruis en het vocht weg te zuigen. Daar lag ik.  Ik zou zo graag licht willen reizen, met in mijn rugzak niet meer dan wat kleren, een veldfles, een pen en papier.
De kaart besloeg het halve werelddeel En daaromheen stond Hitler met zijn staf  De veldtocht naar het Oosten uit te werken   Er speelde zich vervolgens heel wat af  En als het winter werd was dat te merken  De overwinning kwam maar niet in zicht   Men moest het werkterrein steeds meer beperken  Tot redding van het Vaderland verplicht  De allerlaatste kaart van 't strijdtoneel   Waarover hij, met staf, gebogen stond  Was sober: een Berlijnse plattegrond  
Ze begrepen er de ballen van, dat wij geen zin hadden om tegen hen te vechten.  Nadat ze alles - dachten ze - van ons hadden afgepakt waren ze verbijsterd dat we lachten toen er door zo'n omgevallen boekenkast werd opgemerkt, dat het erop leek, dat we ons hele leven voor niets hadden gewerkt.  Gewerkt? Voor niets? Ons hele leven? In onze filosofie is niets niet niets. Voor niets is niet voor niets, niets is voor  niets; niets bestaat niet. Niets bestaat niet voor niets niet.  Nadat we waren uitgegiecheld stonden we meerstemmig op en zongen Let it bleed*)  *)The Rolling Stones 1969.
ach tevergeefs de slaap betrachtend -  (hoor, hoe troostend is het tikken van de zomerregen op het raam in lood en het geluid van wind in bladerrijke bomen) - denk ik: o wat dacht ik toen de zomerstormen mij nieuwsgierig en verschrikt door 't witte huis zonder gordijnen deden dwalen en de muren witgekalkt nog witter waren door de bliksem. wanneer zullen de muggen komen en zich wreken voor de rode vlekken  bloed, zo talrijk op de muur na onze muggenjacht met kussens dacht ik, en ik stelde me de donder voor: een oude man die dorstig in de kelder doolde rammelend met bakken bier. ik weet het nog hij leek op onze tuinman.
De liefde is een stuk heerlijker als deze langskomt voor de tweede ronde. Wanneer je stevig staat op goede gronden, dan is de liefde veel begeerlijker.  Want voor de tweede keer klinkt uit twee monden een liefdesliedje heel wat eerlijker. Je vindt het dan ook des te deerlijker dat liefde op de jeugd wordt afgezonden.  De liefde is een stuk aangenamer de tweede keer. Een vriend, bij wie je belt, en je ontvangt in een vertrouwde kamer.  Hoe hebben wij dit wonder toch gevonden? De liefde komt maar ééns, wordt soms gesteld. Maar ik ben blij met deze tweede ronde.  Adaptatie van 'The second time around'
Ik heb mijn moeder naar een museum gebracht, suppoost vooruitbetaald om over haar te waken. Zij zat voortdurend aan zichzelf te knagen tot enkel kraakbeen van haar overbleef.  Er kwam een firma langs om haar te stutten, om lichaamsdeel na lichaamsdeel te restaureren tot zij weer sexy presentabel voor de wereld was. Onder woonachtigheid ging zij gebukt,  onder herinnering waaraan zij vast bleef kleven en onder wijdverspreide wankelmoedigheid, die grotendeels uit zwangerzucht bestaat.  Ik heb mijn moeder naar een museum gebracht waar zij door tallozen zo mateloos bewonderd wordt dat zij haar soms met zoutzuur naar het leven staan.
het afgelopen jaar is boek geworden en trommelt een bekende klank op mijn beslagen ruit; de dagen gaan vrij-uit
voor marjolein  hij hoort haar kijken door het raam  als hij verdwijnt in de nacht draagt zij  zijn hart
Zaten wij op een duintop, was het het bekende liedje, van de wind die op het hoogste punt en hopen dat het uitzicht niet bedriegt.  Eerst in de diepte langs het strand, een golf de horizon, gericht op hond en kind, op zon en wind, werd je vanzelf gedachteloos en vrij.  Toen onder prikkeldraad omhoog, het verse nauwelijks begroeide duin, het reservaat. Het was verboden, maar daar zaten wij, vrij  als de zee die schitterde in zonnegloed, een vol gemoed van dat je zoiets zong zonder te weten wat het duin nog meer was dan bescherming  van het achterland. En nu dezelfde haast: de zeespiegel in stukken in de ochtendkrant was verder van je bed dan nu je keek  voorbij de opgebolde horizon. Een stip  als een begin; we konden alle kanten op.
Onbewaakt ogenblik: dat is het kantelpunt val uit de tijd - ga niet gewillig heen druk de schelp aan je oor, ga tekeer tegen het doven van het licht, je eigen bloed  Onbewaakt ogenblik waarin je opschrikt en de dichter in je hoort gonzen als een gulzige bij op zoek naar bloemen ieder woord zijn eigen kleur die hij opzuigt en thuis in zijn korf geurig besuikert en berijmt  Als uit een schacht, vanuit de diepte worstelen de woorden zich omhoog tot hier aan de rand van het strand zij razen in de cadans van het zich almaar herhalende gebod: ga niet gewillig heen.
Soms word ik wakker, bang dat ik echt besta. Angstig tast ik de muren af, het bed, mijn nek en zoek mijn gezicht, maar ik kan het niet vinden.  Trillend sta ik op. Ik doe het licht aan, trek mijn onrust aan en loop alleen op de sneeuw die mijn hart bedekt.  Alles buiten is nog steeds zoals het ooit gestapeld is. Maar de wereld die mij koesterde, tot ik ze geworden ben, is verdwenen.
Eindelijk voorjaar, juichte de vlier in de bloei van zijn leven nadat zijn verkankerde stamvader die winteravond in stilte verrast was  omhoog kijkend door zijn meelevende uitwas zag hij zijn bestaansgrond de hemel aanraken met onwennige tuilen, bleek als zijn merg  hij bloeide wat hij ontgroeid was, aan duivelsbrood had hij geen boodschap, kindersneeuw gaf hem voorsmaak van engelkruid manna bloedmarmelade  's avonds bij maanlicht omlaagziend zag hij vertederd  hoe achter zijn dunne luizige nakroost de wit beschimmelde klompvoet zijns vaders, totaal des geestes, er blijvend geweest was -
Wat een machtig en woelerig deinen  van baar op baar,  bruisend opstaand en bruisend verdwijnend  over elkaar.  De stemklank der mensen die zingen  maakt mij zo wrang;  van verouderde krachtloze dingen  spreekt mij hun zang.  Doe uw geesten mij bouwen een woning  diep in uw schoot,  waar ik zingen zal als barenkoning  tot mijne dood.  Want geen keel die aan wal uwe zangen  ooit navertelt,  en geen mensenbrein ooit zal vervangen  uw effen geweld.
avec Claude  Als we eenmaal buiten zijn legt Claude me uit hoe het is om haar te portretteren. Ze kan   urenlang stilzitten. Claude heeft een hele reeks  doeken geschilderd: zij in bed, naast het bed,  ’s avonds, ’s morgens, etcetera. Zij denkt dat hij haar probeert te versieren,
wind in de tijd - straatkinderen van het Eilandje wapperen daar bij die vierde toren - ontij croont voor de thuislozen die kruipen in de lofts van karton bij de prefabbuildings waai die daghengsten weg - draai klimmend als opstandig gras door scheuren in beton  torens zijn de wachters, staan als bakens voor de maan schepen schaatsen op een ton weerbarstig in de zon van drip drop en klip klip klop, wij kiezen voor het sop scheep in, dravend langs de kant dwars door het Scheldeland want de wereld stoomt de wereld stroomt aan ons voorbij snel dus trager, haast u langzaam; zeefier -   trossen los  de zeeleeuwerik tiereliert en hoor de witte zoutmerel   aangebracht op het passagiersschip 'Festina Lente'
Ik leen mijn vader van de eeuwigheid.  Mag ik hem even houden? vraag ik elke dag.  Het leengeld -ophijsen, neerlaten aanspreken, instoppen toedienen, afvoeren - betalen wij graag.  Hoor de eeuwigheid lachten om het pietepeuterige dat kleine strookje tijd waar die families toch allemaal zo voor rondrennen
Wakker maken aan het begin van de nacht en om dromen vragen.  Als ze zeggen dat ze die nog niet hebben gehad omdat je ze wakker maakte: een klap.  Als ze beginnen te huilen over hun haren naar beneden aaien tot ze aan hun moeders denken. Dan zeggen dat hun moeders niet meer zullen komen.  Als ze hun hoofden op hun armen laten rusten heel lang zwijgen. Als ze dan in slaap zijn wakker maken en om dromen vragen.  Als ze hun dromen vertellen luisteren en uitleggen  dat zulke dingen niet bestaan. Dan de orde van de dag. Dan weer van begin af aan.
Polen in het park, halsbandparkieten in een boom erboven, en ik met m'n Tibetaanse terriër, loop langs: kwart Hongaars, kwart Frans, de rest Fries, enkel wat Nederlands machtig  Een Engelsman springt van de brug, liefdesverdriet om een Afrikaanse van de overkant. Wat staan ze daar te kijken, die Marokkanen, hij is al geland, er wordt al gebeld, niets aan de hand - de halsbandparkieten krijsen, krijsen. Ik herinner me ineens wat woordjes Frans: l'amour, la tristesse, dat soort dingen, besluit dan in mijn beste koeterwaals zacht voor me uit te zingen. Van dat soort dingen dus, van dat soort dingen.
Heuvels die glooiden zie ik en soms zwemmen er Vissen doorheen. Mooie vissen die naar me zwaaien.  Sluiers van gordijnen als het raam openstaat en de Wind naar binnen waait. En hemels de geur van verre  Egyptische tabak, verpakt in platte sigaretten. Mijn lief, Ik wil niets meer dan dit uitzicht vol mooie, naar mij  Zwaaiende vissen. De sluier van je haren en de heuvels Die glooien. Een ode aan alles wat langzaam verdwijnt.
Je leek een Florentijnse doodspage met je sluike, halflange haar, je matte, sombere gelaat, je engsluitende zwarte tuniek zelfs je ogen schenen git. Je zong met een metalen alt. Ik kon mijn ogen niet van je afhouden en jij keek telkens terug tot ik bloosde.  Na het concert bleek je een banale Engelse jongen van een jaar of zeventien met grijze ogen en een diepe spreekstem. Je was gewillig en je stonk een beetje. Je hebt tegen me geglimlacht toen we elkaar de volgende dag herkenden en in Dordrecht, tijdens een maartse bui zijn we voorgoed uit elkaar geregend.
wilgen zijn niet net bollen suikerspin nee het zijn net wilgen en dat zij het ook en dat is nu zo mooi aan wilgen.
ik draag boten over zee ik golf ik schuim ik spat  vissen jaag ik door mij heen zwemmers laat ik binnen  regendruppels springen op spetters rimpels kringen  ik knaag gaten in een rots vuur houdt mij niet tegen  dampig ben ik zacht en nat of hard als ijs zwart en glad  ik schiet als hagel val als sneeuw ik kabbel klots en klater  ik kaats van zon en maan het licht en spiegel je gezicht - water
Het is geen doen in deze wereld hoe ze ook in het onaandoenlijke als een vergeten kerstbal hangt.  Kom ook dansen bij ons, roept ze vreemdsoortige verbinding toe van ver over het uiterst denkbare.  Ontspannen is het bij ons onterechte, wij hebben het rookalarm vernield, stikken doe je maar in de buitenlucht.  Soms timmert iemand op een lessenaar. Het is geen doen. We moeten zus. Maar ze leeft in zichzelf verborgen: gesteente, kijk, wat plukjes zeden.
Ze kopen een kip en ze kopen een haan en ze zeggen het ei is van mij  Het kuiken komt uit ze brengen het groot en dan komen ze af met de bijl  En niemand die er tranen om laat of een lijvig boek over schrijft  Als hun eigen broed het leven verlaat is het dikste boek nog te klein  na de nieuwe Big Bang is dit alles voorbij de kip en het ei en ook zij
licht van de geopende dode formeert gezichten die aan hem voorbijzien naar het weefsel van schemer waarmee wij bekleed zijn  die naar hem kijken door een voor hen nauw waarneembare scheur daarin  voor ons om ons verdwijnpunt geschikte verdwenenen wier blikken voor een vergelijk nog blijven haken in de schemer  als wij in een flits naakt door de mazen het donker in vallen of verdwijnen we  samen in een vuurstorm, een fluistering in de laatste ademtocht van de zee in het uitputtelijke oor van de aarde
Moet je horen, mamma, luister je? Ik lees hier over een aanbod waarbij zeer oude moeders met meestal zeer oude zonen die om niet tastbare redenen niet meer bij ze willen slapen een zwaan ter beschikking wordt gesteld door de thuiszorg. Het gaat om Hollandse zwanen. Ze zwemmen overdag rond, maar 's avonds worden ze opgeborgen in prachtige vitrines. Ze worden thuisbezorgd en in je bed gelegd. Ze slaan hun linker vleugel om je heen: dat is tegen angst voor duizeligheid en ze leggen hun snavel op het andere kussen: dat is tegen de eenzaamheid.  's Ochtends worden ze weer opgehaald. Nou, doe het maar, mamma. Je bent er immers voor verzekerd.
De lucht scheen blinkend door de blaren, bleek en volmaakt als glas geslepen. Met vaste manlijke gebaren werden de horens aangegrepen, en luidkeels, zonder enig schromen spoot de muziek tussen de bomen; heldhaftig, trots. Een onverbloemde voor elk verstaanbare muziek, die aan het ademloos publiek ieder gevoel met name noemde.  En even plots werd dit geklater gedempt, twee koopren kelen weenden... - over het donkergroene water gleden twee smalle witte eenden geluidloos als een droombeeld voort - De horens, smekend en gesmoord schenen hen dringend iets te vragen, hen volgend met haast menslijk klagen.  Een warm en onverwacht verdriet, eerbied voor de gewoonste dingen, neiging om hardop mee te zingen, en dan te huilen om dit lied ontstond in mijn verwend gemoed. Ik voelde me bedroefd en goed.
de zon komt op. de zon gaat onder. langzaam telt de boer zijn kloten.  
Kovviekringen op kraant, swaarde  vingers op deuren, houk van baank  daipweg immekoar zeten, niks  opschud, aal hangen, aal  stinken noar braand.  Computerschaarm groeterg,  in reten van toetsenbord ales tabak,  vlouerklaid dijkaant koamer net zo  slim, koal versleten, aaske- graauw.   Wat zel je in t ind as ain van de twij  lampen t nog dut, wat noar dokter  as pien mor verschut en wat klok  op te hoalen as tied zo al  haard genog lopt   Blief nog, wat zel ik  domt in opklopte koamer allain, 
Vlak boven het havenkantoor schittert de Grote Beer. Elk ogenblik is een groter gevaar.  Een maand geleden werd hier een schipper verdronken, de hand op het hart in het water  De boot is verkocht, de ligplaats vergeven, maar de hond is aan boord.  Aan boord is de hond nog.
Als ik, nadat ik dood ben, nog ergens rond mag dolen, laat het dan op de markt zijn, in geur en kleur. En mag die markt dan open zijn onder de blote hemel. En mag ik dan als vroeger met mijn moeder zo'n puntzak gloeiend hete frites (met veel zout uit zo'n gebutste strooibus) met haar delen.
De dochter van de onbekende rots verdraagt vijftien graden vorst en steekt bij dooi de kop weer op  Dit witte sterretje, dit eenzaam godsbewijs door vaders gele klomp elk voorjaar aangewezen
We horen hem wel, de tamboer in de verte, maar luisteren niet. De maat van zijn stokken bepaalt onze stappen. Ook nu. Verwijlen  wil ik bij een wals van vroeger, een dans, kind op de arm. Het spant ondraaglijk tussen toen en vandaag. Aan de mars valt niet  te ontkomen. Woedend doe ik een greep in de muziekdoos van het geheugen, waar haar te vinden voor ik omval? Maar kijk,  de trommelaar brengt ons het kleinkind, verlokt ons tot een nieuw lied, zadelt ons op met de laatste vreugde voor de eindstreep.
Op straat - onzichtbare edellieden drukten mij  in hun mateloze zelfgenoegzaamheid, goedgekleed  als haringen, die men nog moet vangen, zwarte medaljes  in de vuist; daarnaast zwegen de uren polyfoon,  stemmingen stonden lijkbleek en werkeloos als juwelen  op 't trottoir verbeten na te denken over hun beurt  die ze verwachtten - overzag ik 't maanlicht,  onder invloed waarvan de late aarde glom  als bedorven voedsel, bedorven daar de eters  uitgestorven zijn, en 't zo nog slechts de waarde  toegekend wordt van een curiositeit;  en ondanks dit alles stikte ik, als iedereen  in een geval als dat van mij, bijna van  een geestdrift, die mij nieuwe bewegingen deed maken,  ondernemen als een paus in nood.  Twee benen, in 'n schitterende eenzaamheid  van uitzonderlijke asperges, over elkaar geslagen...  - aan de kant wuiven, als patriotten, suikerbeesten  in horden om m'n aandacht; konden zij, dan zouden zij  uit één mond, één tong, vals en behaagziek krullend  naar het voorbeeld van de slangentong van nederlands leeuw,  heraldiek en onbehouwen, vanuit 'n karakter als 'n geit:  ‘Wie moet er dan voor het kind zorgen?!’   Zodoende brak de nacht, als vuurwerk  of een uit het lood geslagen, feeërieke cactusroos,  uit in weelde: zwanen brachten levende jongen,  kraaien, ter wereld, uit hun hals; er steekt  een gerucht van blanke, geurende kerosine op.  Als in een droom manifesteert zich onbeschrijflijk  speeksel, perkament wordt verscheurd tot sneeuw  en snippers, en achteloos (quasi-!) gestrooid in ogen  en oren van een half uur. Er ontstijgt, als angstzweet,  een keur van tranen aan dat oog, en de milde maan,  die improviseert opeens een pettycoat rond z'n slagerskop,  waarvan eigenlijk een afglans van goedheid, harmonie  dient uit te gaan, en uit dit strijdperk van verlangen  treedt zonder omwegen de overwinnares, in haar armen  een besluit als een doodgeboren baby.
Zoals ze daar 's morgens  op de stoep tegen elkaar  aangeleund warmte zoekend  in hun plastic jassen  staan te wachten, grijs,  vormeloos, vol afgedankt  leven, tegelijk broos en weerloos. Je zou ze  weer naar binnen willen  halen, je ouders  wachtend op de bus.  
Nu zij bij de valput staat. Vanouds speelden zij hier  het zelfgekozen einde na. Het stonk er naar vlasafval.  De blauwe bloem was een motief voor een breekbaar kinderservies.  Tussen de dijken broeiden de stengels op tollen van vlas, mini-indianendorp.  Zij schoot de klodde*) met de klakbuis*) af. Olie en linnen liggen thuis in de kast.
Kom hier, dat ik je bijt, je als een appel eet, en - zoals dat gaat - van blijdschap niet meer weet waar ik mijn handen laat. Je bent een boomgaard, eigenlijk, waarvan ik graag de vruchten pluk, de bloesems ruik, zoals vandaag. Kijk maar: weer raak ik hier mijn handen kwijt, nu ik je in mijn armen bijt en als een appel eet, en weet hoe liefde smaakt.
Niet heb ik meegemaakt de Tweede Wereldoorlog, die eeuwige kampen, dat wil zeggen niet precies ik, wel mensen die precies op mij leken, bijna mij waren, maar toch niet precies dezelfde genetische combinatie opgegroeid in precies dezelfde omstandigheden. Niet zal ik meemaken: het opraken van de fossiele brandstoffen, het zo hoog zetten van de planeetthermostaat dat de gevolgen een grootse, groteske, gruwelijke gedaante aannemen. Als een vis door de mazen van het net ben ik ertussen geglipt. Dank. Dank. Dank o godin van het toeval. Nu zou ik nog wel willen, nou ja, nog één keer iets heel fijns en dat daarna, terwijl het applaus wegsterft, het lichaam ook langzaam zo ja, oké, dankuwel.
Je hebt goede bloedlijnen, zegt de Koerd. Hij is groot en sterk hij heeft gevochten om de aarde.  Hij bedoelt aders.  Ik zou naar de sportschool  moeten gaan, spieren kweken.  Hij haalt een sigaret van achter zijn oor, klopt er kort mee op tafel, steekt hem op, inhaleert, spreekt.  Als Saddam dood is, zijn Iraki's en Koerden vrij. Twee vogels, één kogel.  Hij bedoelt twee vliegen, één klap maar Koerden denken groter.
Mensbeeld als wensbeeld van generatieve foetussen.  Beweeglijke gevoelshorizonten en hun zelfadaptaties.  In ons lichaam om de 120 dagen geheel nieuw bloed waarin nog visvormen zwemmen.  Nog maar 70.000 jaar geleden waren we bijna uitgestorven.  De ramp als natuurlijk experiment.  Net als bij gifslangen niet sterven aan je eigen vergif.  Vreedzaam samenleven met je 100 biljoen bacteriën.  Resistent zijn tegen de realiteit, realiteit als een onlokaliseerbare bom, die nooit ontploffend altijd en overal zijn werking uitoefent.
dit is de laatste avond dat wij spreken, want dit vertrek duldt geen geluid dan van de mond het zoete breken.  het wrijven tussen huid en huid doet alle woorden in jou groeien; mijn warme adem wist ze uit.  verhevig het bewegen en leg het spreken stil tot alles is verzwegen. 
In de vervaagde, municipale binnentuinen ontwaken 's nachts de kersenbomen. Een roezende conciërge beent rond. Nachtvlinders pruttelen er zacht tegen een peertje, balkon driehoog. Geluid, hij kijkt op. Naakt als een asperge puilt ze uit het groen velours. Ze lacht. Even licht zijn waakvlam en de klimop van zinloze brieven die de wind vroeger zichzelf schreef.  Een sleutelbos rammelt. Zijn hand trekt het schuifslot los. Bomen moffelen met hun wortels.  De geur van vers brood waait ongewenst aan van straat. Hij gaat zitten in het schamel kot  en zodra het eerste licht het beslagen raam in veegt beginnen zijn ogen te bewegen als gordijnen soms doen in spionagefilms. 
IJsbloemen blauwgeverfde hand geribbelde deken gebroken wit  hart zonder ophef hart ja nee dingen gedaan wilde hij niet o nee dingen die hij wilde niet gedaan nee  vader is een ingepakte uitvinding  zichtbaar oud en ziek (spijt niet zichtbaar genoeg)  een machine van losse grepen  de dochter een lopende band.
Er was een spook dat spoken wou, maar bang was in het donker. En als er 's nachts gedoold moest worden door het huis, dan klonk er de hele tijd een stemmetje, 't kwam uit de hoek vandaan, dat angstig vroeg: 'O, mag er alstublieft een lichtje aan?'  De mensen die daar sliepen werden wakker van 't geluid. Ze lagen bevend in hun bed en durfden er niet uit, behalve een klein meisje dat is opgestaan en toen de gang op ging om voor het spook een lampje aan te doen.
Soms vriest het weer zo helder dat de schaatser die ik ben de snaren van het ijs laat zingen tot in de horizon van glas aldoor beentje over door het glas  zoals ooit eerder altijd weer de metalen zon achter de zilverbloemen op het raam in mij doorstoot en mij hier fotografeert.  Meestal echter kom ik zelden voorbij het rottige riet de kapotte vogels dat het aldoor dooit in de modder van het vreedzame bestaan. 
Je lichaam vast in slaap, de rest vloog weg. Een hand ligt naast je met gekrulde vingers. Doe ik mijn hand erin, de jouwe sluit zich, neemt die van mij en legt hem op je hart, je andere eroverheen. Wat heet  liefde. Zomaar zing ik iets zonder dat ik het merk, een lied dat niet bedacht wordt maar bestaat, ik weet van niks, ik merk dat ik het zing terwijl ik fiets, een trap afloop, blad hark, ik weet  niet wat ik zing tot het gezongen is.
Op straat zegt een man in zijn telefoon nee zegt niet schreeuwt wie denk je eigenlijk, haalt adem, ziet mij staan, wie denk je dat je bent  met je goede manieren zogenaamd die rijke vrienden van je met je vol geplande week je goede baan zijn stem breekt het toestel open  die vrouw rolt ineens half over straat, half aangekleed, mascara uitgelopen, krabbelt overeind, staat verbaasd en hij begint weer opnieuw  wie denk je dat je bent en kijkt naar mij terwijl hij slaat, blijft kijken tot ik roep dat is genoeg stop ze ligt al opgerold ze doet je niks man stop  maar hij is nog niet uitgepraat en kijkt naar mij en vraagt wie denk je blijft maar doorgaan in zijn handpalm woorden maken, dat je bent houdt niet meer op
De dokter, bij mijn geboorte, Voelde mijn pols en besloot: 'Zolang dit kind maar blijft leven, Gaat het in geen geval dood.'
Zijn honger, als potente edelman Was al op jonge leeftijd niet te stillen Hij was wat je wel noemt een Don Juan En regelmatig nam hij het ervan  Gewoon, wat alle mannen stiekem willen; Hij stelde jongedames vaak de vraag: Zou u voor mij uw rok op willen tillen, En mag ik even voelen aan uw billen ?  Zo’n dame zei de hertog dan vaak: ‘Graag’ Je kon zijn wensen immers niet negeren En deed dan wulps haar onderbroek omlaag 
Er is zielsveel geluk nodig in deze jurk met vertedering naar buren te kijken die rond middernacht hun afvalzak in een container doen.  Er is zielsveel geluk nodig in deze jurk een taxi aan te houden die onwillig is je tot buiten de stad te rijden waar loofwoud staat dat zich voortplant.  Er is zielsveel geluk nodig deze jurk dronken en klaarwakker naar een show te brengen, blind een deur te vinden waardoor je het toneel verlaat.  Er is zielsveel geluk nodig in deze jurk iets te slikken, een ballonvaart te maken en op het mozaïek van je land neer te kijken als een slome astronaut.  Er is zielsveel geluk nodig in stralend weer voorzichtig te verongelukken. Stemmen schreeuwen zeggen wade in plaats van jurk.
Bij Rainer Maria Rilkes 'Lied vom Meer'  Oeroud waaien van meer, zeewind bij nacht Jou ontgaat geen die wacht of zien zal hoe Oeroud waaien van meer, zeewind des nachts Jij zult weerstaan! Oeroud waaien van meer Jou ontgaat wachten niet, noch verwijzen Verstenigd weze van ruimte rijzen Jij zult weerstaan! Aldoor waaien van meer Zo gevoel je varen, diep in maanschijn Verstrengeld wezen van ruimte rijze Zo gevoel je varen, in maanschijn diep
Mijn vader J was nog maar net gestorven toen mijn moeder A zijn nieuwe regenjas voorzichtig van de kapstok nam. Pas eens, zei ze, hij was er zo trots op.  Daar stond ik dan en voelde  aan de mouwen en bij het sluiten van de knopen hoe dood hij was en hoe ver weg mijn jeugd. Oud en zwak zou ik worden, in deze plooien zou mijn huid gaan hangen om mijn knoken.
Hij vindt het rot om in een kooi te slapen. Wanneer de avond op komt zetten en gaat waaien wil hij de wolken in, maar weet niet dat hij niet kan vliegen, alleen dat hij vliegen wil. Wil vliegen. Zijn wakker kraaloog houdt de tralies in de gaten zodra hij kans ziet gaat hij, maar weet niet dat de katten onder lage takken liggen, wachten. Zijn harde snavel staat half open, hij wil niet eten. Kwaad hakt hij stukken uit de tak waarop hij zit. Hij is alleen, zwart, vreemd zoals de Griek, met zijn gebroken been, die ook de warme kamer met stapelbedden uit zou willen, de lucht in, meisjes zien, nu op het draagbare radiootje naast zijn bed ondraaglijk verre muziek heeft aangezet even meeslepend en kleinerend als het kauw! kauw! van torenkraaien hangend op de wind.
De lijken liggen op Deltahoogte. Het nageslacht trok het land in, was de golven voor.  De namen op de stenen zijn bijna verdwenen in zoutbeslag en regen die familie Toxopeus wist wat sterven was. Deze botten houden de dijk op orde kraakbeen en knekelwering.  Ze liggen daar maar open en bloot, missen de schaduw van de kerk als schapen in de zomer de bomen. Pak het zand vast, dijklichamen en houd de zondvloed tegen.  *) De dijkdorpen Heveskes en Oterdum in Noord Groningen moesten verdwijnen om de dijk op te hogen. Alleen het kerkhof op de dijk is gebleven.
Je kan het vaak doen, of minder.  Met eigen lief of  dat van een ander,  met dat van niemand of  met dat van nog niemand.  Je kan het zus doen, of zo,   of, als je jong bent,  eerst zus en dan zo, of omgekeerd.  Maar hoed vaak, met wie en hoe dan ook:
Van mijn moeder  leerde ik naaien Van mijn man leerde ik volharden Mijn zoon leerde me gedichten schrijven Allemaal hielpen ze me vooruit  En nu aan het einde van mijn leven leerde ik door de grote aardbeving hoe mensen vriendschap geven  Goed dat ik leef. 
De verloren tand onder het kussen, het hoopvolle hoofd in ondiepe slaap er krachtig opgedrukt. Alles kan ontsnappen.  Van elk verlies moet iets goeds komen, dat is beloofd. Dat het vertrouwen en de aangeboren hoop lang bij ons mogen blijven.  Sommige dingen weten we liever niet. Er is de ernstige oudertaak dingen niet aan te leren. Zelfs geen guitige toespeling over het kinderhoofd heen!  De slaap, de slaap, en het donker kolken van taal. De bedoeling, de winst en de rekening. Het kind.
Is de haat vergeten? Als sneeuw voor de hevige regen?  Vraag de haat wanneer hij kwam, hoe de haat ontstaan is, aan welke grens de haat geduldig wachtte om ongestoord naar binnen te komen.  Vraag de haat hoe lang hij duurt, hoe breedsprakig hij wil zijn, op welke hoogte haatgevoelens kunnen leven.  O haat, doornige haat.
Aan: onvernoemd. Onverstuurd.  'Kom ogenblikkelijk, ik ben ongeneeslijk ziek: een liefde van zo'n dertig of zo jarenlang beleden  is vervallen, schijnbaar, in het niets, alwaar het klaarblijkelijk al op zijn plaats was, al die tijd.  Indien nu koning Arthur nog maar bestond, was je een vliegend schaak, of minstens Parcival, die had ook  onovertreffelijke zit, te paard. Met die gouden schotel, is dat toen niet misgelopen? Zeker weet ik het meer niet.  Maar in elk geval was er sprake van een tafel en, nog belangrijker een Ronde! De ridders doolden nog, ja, en  vonden, zo af en toe. Wat dan ook. Ik was toen, jammer genoeg nog niet op de vlakte, nou ja, geef me desnoods,  vanwege doodsnood een injectie, per die juffrouwdame, die dat zo voortreffelijk doet. Opdat ik weer vrolijk  word. Ach, ongeneeslijk is het waarschijnlijk toch, zó- veel is nu toch eindelijk wel zeker. Maar er zijn meer  patiënten nog, die hoewel opgeschreven met opgeheven hoofd de dood, de liefde, in de ogen zien, ach...  de herfst stemt me somber, stemt me vrolijk, bij de  gedachte aan uw stem, aan uw bij voorbaat ruwe woorden,  omdat, als paardenkenner, bij hemelsblauwste oogopslag je had gezien: dat ding valt niet te temmen meer, voor-  uit maar: een paar verantwoorde medicamenten. Nu, nog bedankt, maar in Godsnaam, wie was je, waar bèn   je en waarom niet hier? Waarom ik wèl?
Zo hier tussen de hoop uiteen gereten levenslopen nog iets aan waarde rest  vermindert die met de jaren. Daar is me wat mee rondgezeuld zeg, o la la!  Butsen, ontbrekende onderdelen, gehavend materiaal - allemaal verhalen ze van zwaar   doorleefd verleden. Pronkstukken van weleer, anoniem verzonken in een vale kwaliteit.  O, als zij nu nog maar ooit ontkwamen hier, uit deze stijlkamers van vergankelijkheid,  meer dan halfweg tussen showroom en depot - en wat daar dan weer wacht: roest, schimmel,  rag, voortschrijdende tijd, en ook de schijt van een enkele verdwaalde, opgezette vogel.
Een moederken te spinnen zat - ommendomme ging het rad... 'k En weet niet wel hoe mijn gedachten mij op dat spinnend vrouwken brachten...  Zij draait en zingt in mijne ziel - ommendomme gaat het wiel. De zoete dwaze spoelen brommen en 't garen loopt er ommendomme...  En 'k zie opnieuw de blauwe mei, die liefde in mijn borste lei en langs mijn herte rode blommen.  En 'k voel u ginder boven staan - uwe zonnige ogen wenkend gaan 'lijk kalme hopen... ommendomme...
Als mijn vader het boodschappenlijstje voor Simon de Wit invulde, schreef hij achter elk artikel (goed en goedkoop). Hij is nu oud maar beschikt nog  altijd over een grenzeloze fantasie.
Bij zijn opgedroogde zwarte Styx graaft Charon de veerman, zijn roeispanen klauwen geworden, wachter van de ivoren poorten en oogschaduw; aarde geworden zwijgen de vliegende mythen onder de zilveren gesp van De Dolfijn en Zwaan bij de onderaardse Styx, de boot van gebeente.  Zachtzinnige ondermijners in hun bontjassen van Russische adel uit de tijden van De Mantel rusten de mollen geworden Charons in hun gangen nachtzwart uitgestrekt in ondergrondse burchten, seinend naar t landvolk met signalen van aarde 'Land in zicht' mompelend tussen hun tanden...
'the more you think of dying the better you will live'.  met een scheermesje kan het soms wel 2 x per dag  met een broodzaag kan het je twaalfuurtje bereiden  met een gasslang kan het rode kool in een half uur gaar  in een badkuip kan het één keer per week en flink met zeep  met een touw kan het als je broekriem soms stuk is.
we zouden rein zijn en sterren geen woorden en noemden bloed; moeder of vlaggen voor de nacht  het einde zou nog ontroerender zijn: een groot vertrouwen dat de zomer van altijd kwam  en dan de verkeerde bus nemen precies in de juiste richting
Het plezierige van Londen trouwens van heel Engeland is, dat je daar mensen ontmoet die Engels spreken en daardoor weliswaar - een beetje moeilijk uit te leggen - tot een, laat ik niet zeggen hogere ja, misschien toch wel (in Nederland) hogere in elke geval tot een andere soort behoren, maar dat daar in Londen mensen zijn als jij en ik, zoals die sir-met-snor die omdat het zijn werk was kammetjes stond te verkopen.
wij moeten oppassen voor schimmel op de kin ons hoeden voor vermolmde kaken nauwgezet acht slaan op het verbrokkelen van een been laten wij ons tevens wachten voor afschilfering der huid
Soms zie ik de Bosweg voor me, vijvers bruine bladeren, als 's avonds in de boom voor huis houtduiven zitten en met veel geraas verspringen door het groen. Verband bestaat er niet. Toch loop ik dan als toen naar donker water toe. het ruikt. Op de bodem aan de kant weerspiegelt tak en blad. Wat dreef ligt onder, hangt erboven. Dekt wat geweest is af.
hij leeft zijn dagen stuk voor stuk, losbladig, hij doet niet iets gerichts in een beroep, hij ziet geen toekomst, hoort niet bij een groep, heeft voor de dag van morgen niets voorradig.  hij loopt maar wat te lopen langs de stoep. de meesten kijken langs hem, ongenadig. wel zijn eerwaarde zusters hem weldadig, en heilsoldaten, met het Woord en soep.  wie hem wat geeft die is zijn kameraad. het gaat er in, als water in een spons, waarmee God na lang wachten hem bedenkt.  Zijn komst is zeker als de dageraad, zoals de regen komt hij toe naar ons, als late regen die het land doordrenkt.
In puur blauw ijs van winters licht Vinden wegen rivieren steden Hun plaats opnieuw in het bekend bestel.  Een oud man vraagt: Wie won de oorlog, vrienden? Het klinkt misplaatst en wreed.  Langs de wegen staren uit magere knapengezichten Dezelfde ogen ons aan. Hunkerend.
Om weer zeven te zijn.  Zoals het riet ruikt in de winter. Mijn houtjes krassen over de gracht. Op zolder schimmelt het oude stro. Drinkbakken klapperen aan de muur. Eén kat woont hier nog en ik wil naar huis.  Opa ruikt naar pruimtabak en vertelt over zijn paarden, lang geleden, op de hoeve. Oma schilt bergen aardappels, wortels. Ze zwijgt. Ik lust geen stamppot.  's Nachts zitten ze bij me aan het bureau. Ze zijn nooit dood geweest, zeggen ze. Ik huiver en schuif de staldeuren van het geheugen wijd open.  Ze eten pap uit de grijze pan met de witte vliegwolkjes. De lepels tikken langzaam in mijn blauwe kommen.  Ik ben altijd weer zeven.  Vertaling uit het Fries: Jabik Veenbaas.
Overgiet de boeken Met vloeibare was.  Verzend ze naar een poste- restante ondergronds.  (Vang ze als Krijtvliegen in hars. Barnstenen bordelen.)  Dompel ook jezelf in een wasbad onder.  Reis met je zending mee.  Op geen andere wijze vecht men met engelen: 
Er werd een wedstrijd in troosten gehouden. Eén bracht een zondag mee met gregoriaans, een worgengel, een zoon van God en drie heel knappe jonge priesters. Een schip naar Paramaribo. Gezoen achter een sleutelgat. - Men geeuwde zeer voornaam en hij verloor.  Eén bracht er mee: een kindertijd met voetzoekers en knalbonbons, de geur van jute en van boenwas. Zijn lang bewaarde eerste kies en al zijn nederlagen in de liefde. De mooiste ziektes, roem de fraaiste graven. -Het kon de jury niet bekoren.  O wat het allemaal niet deed: een doedelzak, een hangbuikzwijn, een heroïnehoer van vijftien jaar, het hoofd van een gestorven meisje met nog confetti in het haar. En het plezier van obers voor hun dienblad om zowat vijf voor middernacht.  Een laatste bracht er tranen mee en groot applaus, een spraakgebrek, wat kippenvel, zichzelf. Hij won, maar niemand weet waarom,
Als aan de minimum eis: onsterfelijkheid, eeuwige jeugd zonder lichamelijke of geestelijke ongemakken voldaan is, zouden we er eens over kunnen praten of het de moeite waard is je ergens voor in te spannen.  ----------------------------------
Telkens weer  als Nieuwjaar komt denk ik eraan terug Mijn zoon die op de lagere school Natto*) verkocht en me met de opbrengst een grote geldbuidel cadeau deed Nieuwjaarsgeschenk, mama, voor jou zei hij  Zijn handjes stijf van de kou Zijn adem wit Een stralende lach op zijn gezicht  ik zal het nooit vergeten Die geldbuidel is me dierbaar, ook nu nog  Geld kon ik er niet in sparen maar vriendelijkheid bevat hij in overvloed, ook nu nog.  *)Natto: gefermenteerde sojabonen 
Vanavond trok de mist over de wei alsof de aarde zich opende en het grondwater buiten zijn oevers trad  paarden en koeien raakten vlot en als in een moeras uit de oertijd dreven tenslotte alleen nog koppen en ruggen voorbij  van het geboomte aan de overkant maakte zich iets los waarvan ik dacht
Voortreffelijke boeken kocht ik. Zij willen graag mijn koop belonen. Maar ongelezen wachten zij, Want steeds verwijlt mijn geest het meest Bij jullie - Schonen.
dagpauwoog moerbei  vliegende ogen met verende vleugels lichten geworpen op een landkaart getekend in handen vlammend klaarwakker dat zei ik toch niet een ademloos lichtgewicht honingmerk en stuifmeel van levende klaprozen blauwe velden korenbloemen als ontpopte hoofden eenogige wolkenloze lucht waar dromen vandaan tevoorschijn komen als zijderupsjes zich in duizenden meters spinnende talen op grijsgroene moerbeibladen bedekt met haartjes onthullende draden een verliefde zon tegemoet komen zomaar zonder opdracht of regen strekkende voelsprieten even een aanraking van uitslaande vleugels naar wat is (een dag)   koolwitje  waar komen vlinders vandaan die invasie van lentelijke lichtgevoeligheid ondragelijk bijna witte vleugels gespikkeld uit een droom ontwaakte nacht zo vroeg een hand vol ochtenddauw gedronken van glanzende grassprieten en enige uren die klonken als zware klokken in een dorp tussen niet gespecificeerde bergen waar mensen wonen ergens op aarde uit haar voegen prei en uien oogsten appels in een gaard en bomen bloeien druiven barsten voor rijping in roestvrijstalen tonnen en straks een neus verleiden het verhemelte dan over de tong gaan als voorproef op wie vannacht in enige uren aanloop van opnieuw (een dag)   ijsvogels  Verschijnt in het raam een land van ijsvogels dan kraken ijsbloemen op warme adem naar lippen bewegen als herinneringen losgelaten haren langs wolken niet door gespikkelde vlinders of de wind bezochte wegen een huis de struik in een berm bevroren regenwater verdwijnt aarde onder een witte in lichtstralen verpakte glinsterende oppervlakte tekenen diezelfde wolken van weer wat nevel voorbij de koude morgen springen vlokjes het licht in een welving van horizonnen laten vinger voor vinger schaduwen glijden langs bomen wakker worden zich herhalen woord voor woord een ademen (een dag)  ------------------------------------------------
ALL  A Alfabetisch naslagwerk voor één bepaald             puur spreken, vates of faber in praatvers  B vakgebied met beknopte behandeling,             je ne sais quoi, van opmaat tot opmaat, zing  C van de trefwoorden. Daar begint het zoemen             van bylinen. Ik geef het woord door. Ik ging  associatieve paden. De naam vertaalt,             er was orde naast betekenis. Maatvers  collectief van Gé en George, Rik, Dirk, Piet ving             regels en bewegingen als mijn daders,  ruimte en beknopt zijn als online één ding             kruisverwijzend naar gewenste verdwaling  onderweg waar nieuw werk mij binnenhaalt             rijmt niets meer op mijzelf dan wat mij beving,  sensus amoris stond op uit taal, verhaalt             u van de grootste passie, binnen kaders  te mogen ontsporen. Geen hoger honing,             in het florilegium licht van goudaders  ingebed tussen idioom en mening,             juweel dat verborgen blijve, zingeving  consistent een cadavre exquis, er daalt             stuifmeel van goudstof op beschreven bloemen,  hier speelt de dichter lyrisch op de mestvaalt             schatplichtig aan het werk van de vijf vaders  oprecht bladerend een spel, een woordspeling             erkent het ideofoon, zegt het, bling-bling 
op  een witte walvis; een waarnemend subject, (gepostuleerd); geen water,  laat staan zout water -. Elkaar  voortdurend bijsturend, feed- back, moeten zij maar zien hoe zich uit deze tekst  te verwijderen
Als het vuurwerk is gedoofd en de klokken zijn verstomd, dan denk ik aan 't nieuwe jaar - hoop dat er wat goeds van komt.  Zelf heb ik niet veel te wensen alleen vrede met elkaar en gezondheid en wat vriendschap in een lang gelukkig jaar.  Als het vuurwerk is gedoofd en de klokken zijn verstomd ja, dan zie ik nieuwe kansen -
Zul je beloven dat je ouder wordt, ouder dan ik, omdat ik zonder jou het leven toch als tijdverlies beschouw? Een staande plant waar van de bloem verdort?  Ik blijf wel leven, dat is geen probleem: nieuwsgierigheid drijft mij al jaren voort. Maar zonder jou word ik niet meer gehoord en raak ik van mijn eigen ik vervreemd.  Het lijkt wat egoïstisch dat ik wil dat jij als laatste van ons achterblijft, met stilte om je heen van jou alleen.  Maar tussen jou en mij is een verschil, want jij bent jonger, jij kunt ergens heen
bedankt slager dennis voor al uw vleesgedichten en dan nu iemand die vier jaar geleden  bijna met een ingezonden brief in de  boxtelbode heeft  gestaan  
Hond. Vier poten in de mand. Kijken. Blaffen. Hijgen. Vier poten uit de mand. Lopen. Stilstaan. Lopen naar de mand.  Hond. Vier poten in de mand. Kijken. Blaffen. Hijgen. Vier poten uit de mand. Lopen. Blaffen. Hijgen. Hond. Vier poten  in de mand. Kijken. Blaffen. Hijgen. Zitten. Blaffen Hijgen. Liggen. Blaffen. Hijgen. Hond.
Het luchten het treffen het breken het stelen het vasthouden het opvreten het winnen het schenken  erin dragen wie achterbleven de weg naar het hare het laten uitgaan, maar wie krijgt het erop trappen, alsof het niets was  met heel mijn 'tuut' de vrouw van je 'biep' een pak van mijn 'zap'  Waar het pompend van vol is en wat er dan overloopt  zalig de reinen  tijd om het open te leggen
Er moet geen spot zijn in mijn stem, het leven is ernstig genoeg en daarbij: wat helpt een grimas in de duisternis?  Zingen daarom zullen we, aan de dis zowel als op het werk, heel hard de trappen op en af zullen we lopen,  het thuis op een onmatig zoenen zetten. Daar komt al een beeld en het beeld zegt dat ik je belichten moet,  al spring ik daarbij in zoiets algemeens als water misschien wel op een rots,
een frisse zomerjurk te dragen met blote schouders, een uitgesneden hals en rug en vooral goed los om de heupen  waarmee ik dan de tuin in loop de zon schijnt warm, maar de wind houdt het draaglijk en brengt de jurk in beweging en dan  ben jij er natuurlijk ook die de jurk al even mooi vindt en samen trekken we hem uit en hangen hem aan een tak  en liggen te kijken in het gras naar zo'n frisse zomerjurk in een boom, daar verlang ik het meest naar vandaag.
Nevelverscheurend kraait een haan vanuit onzichtbare tuin achter vage huizen, het rozerood van de dageraad al in top.  In een andere tuin voerde ik grootmoeders kippen nadat een andere haan mij had gewekt op de donkere vliering die geurde naar appels.  Ik hoor dit nu, ik zie dat nog. Het blijft bij me en ik kan het niet vasthouden al zou ik zelf een kippenhok gaan bouwen (ik zou dan trouwens ter vervolmaking die gedempte stinksloot achter de tuin ook opnieuw moeten graven).
De dochter weet De dochter zwijgt.  De vader zwijgt De moeder smeekt.  De stilte breekt De vader smeekt De dochter spreekt.
In vrouwen zijn kleineren vrouwen, soms grotere vrouwen en nog grotere vrouwen in die vrouwen.  De mannen laten zien aan wie niet kan door te doen alsof zij bijna niet kunnen tussen schaduwen stil zitten.  Zij laten zien aan wie kan vliegen, niet als een vogel maar als een vogel die uit een vogel
In het heelal is altijd wat te doen. Sterren, planeten razen door elkaar en moeten in banen worden geleid.  Melkwegstelsels in kaart gebracht en onderhouden, clusters uiteen gerafeld. Altijd druk, altijd druk.  En dan die reizigers, altijd hun geliefdes kwijt, altijd weer. Kosmische stormen trotserend zweven zij die grote ruimte in en vereenzamen.  Er valt gelukkig ook te lachen. Lekker ineens verdwijnen in zo'n sympathiek zwart gat; eeuwig geborgen. Maar dan...  Een twee drie supernova hoepla, daar ben ik weer. Dáág. 
ooit kon mijn vader toch nog alles aan, vond hij ook zonder ons de weg terug, moesten onze kinderen gewoon  bij de schoolpoort worden opgehaald en dan was iedereen weer veilig thuis: de wereld had nog snijpunten  maar intussen lijkt het aantal dimensies toegenomen, is de controle ons ontglipt strijken kinderen willekeurig neer  in Helsinki, Mumbai of Tadzjikistan weet ook mijn vader nauwelijks nog waar hij is, laat staan waar hij naartoe  moet en zijn wij dus onaangekondigd verdwaald in dit stelsel van vergelijkingen waarvoor geen oplossing meer bestaat.
ik verander de wereld ik verander de wereld in een kikker o kon dat maar,  springen naar de sterren onze eieren door heel het al verspreid al mijden wij de vliegen al van verre geef ons ruimte geef ons tijd  geef ons tijd geef ons ruimte ik verzuim te vermelden dat ik niet toveren moet en goochel een spoor van woorden dat is mijn sprong naar de sterren dat is mijn kikkerbloed.
Heb genade voor het tere bloempjesbehang de plek boven de deur waar het kruisbeeld hing, de gele randen in het bad, de zware geur van oude keukens, van reuzel en spek.  Al die kamers waaruit warmte nu voorgoed ontsnapt en woorden zich nog trachten te verbergen in laatste kieren of als schimmel woekerend in het pleisterwerk. Streel  de vergeten tafel waaraan mensen zich op het leven soms de tanden hebben  stukgebeten. Spaar het schommelpaard op zolder want het leeft nog.
Als verzen nog geen verzen zijn, maar woorden in mijn hoofd, dan lijken ze heel even fijn, net iets dat wat belooft.  Ik word, als soms met een roman, nieuwsgierig en haast blij. Maar als ze op papier staan, dan is dat gevoel voorbij.  En dus vergeet ik ze ook gauw, kijk ik er nog eens naar, dan denk ik: Hé schreef ik dat nou? Wat handig, en wat raar.
Zij was ooit mijn toverdraad, ik was jong, een halve meter literatuur verder ben ik al jarenlang niet meer de herder van schaap poëzie. Men zegt dat ik echt zong.  Het zingen is mij goed vergaan door niets; louter dagtaken, scheren, ouder worden. De blauwe stad hangt als een baard aan iets dat ik 'ik' noem. Ben half-veertig geworden.  Een blauwe namiddag maakt niet meer een barst - uit- in mij. De taal is wit en mistig. Ik ben door bijna niets tot bot geharst.  Zij was ooit mijn dagverdrijf, maar verging als de Titanic en later de kleurenfilm. Het is in scheef proza waarin ik zing.
De domme avond, doordeweeks, doorweekt en dierlijk als een potloodventer. De grijze jongens in de avondbus. Iets verderop een moeder met een snor. En elke halte weer twee levensgrote, neonrode vrouwenlippen die vertellen wat er aan het leven schort.  Het einde van de regenboog! Ambrosia, verlicht en wel, wijst ons de weg. En wij, met onze rimpels, leugentjes, gebreken en oneffenheden, stuk voor stuk tot onze nek vol eigen bloed, gebeten op geluk en overvloed, wij rijden door de domme avond,  dromen muren om ons heen, dag in, dag uit, en komen thuis, speuren zenders af en gaan naar bed. Het mysterie van het laatste onrecht! Algehele roofzucht! Perfectie! Paringsdrift! Nu kan, nu zal, nu moet het komen. Ambrosia wees ons de weg.
Geef mij de ronde, groene kamers van distel wilg en oeverriet waar voor een uur de jongens wonen met lovers om hun tepelhof.  Geef mij de schuifelende liefde van handen op een gladde buik terwijl de asfaltwegen zoemen en charters* prikken in de zon.  Geef mij de blonde moordenaars die rokend langs de paden gaan, 's avonds, en stappen door de wand van distel, wilg en oeverriet.  Geef mij hun ongekoelde woede, hun zwijgen en hun stenen ogen, schoenpunten, spuug fietsketting, priem, terwijl de asfaltwegen zoemen en charters prikken in de maan.  
In Schotland heeft een Deense dog een spookkasteeltje aan een Loch. De kamers zijn versierd met knoken
Hij sneed zichzelf in hout als egel, eenhoorn, beer. Veel als christus, jezus, maria, wat was dat lelijk, gaper. Hij speelde graag toneel. Vermomd met bolhoed, knijpbril, papieren neus, trok hij de polder in. Zijn laatste komisch nummer was een kerstgroep. Levensgroot. Met os, met kind, met vrouw, met ezel, bevolkte hij een stal. Hij staat er bij. Een vos met één poot in de val, een zure timmerman tot in het merg verkankerd.
Hooor de wind geselt de grote note- boom op het gazon in huis zingt de ketel van de cv uit volle borst mee  Zie de wind snijdt de kopjes van bolgewasjes af de geschubde kattepelzen vertellen die wind houdt aaan  Strooi beschermend materiaal! Dicht buitenhokken! Bescherm dieren de kousenvoeten - iets slaolie - zorg voor drinkwater en met een scheutje melk erin bevriest het ietsmindergauw!  Denk ook aan eenzame eenzame mensen.
Zes makers van de teloorgang: de gebroeders Oud en Eenzaam, de b.v. Ziekte, de firma Dood, het duo Armoe/Honger, slaan in draf mij, hoge hindernis, over  de zusjes Hoop Doet Leven echter doen mij nog alle dagen aan, ook als hun rigide minnaars Hartstocht en Radeloos elkaar te lijf gaan  's nachts met broertje Zelf op strooptocht door de boswei, vang ik het antwoord van een glimworm, sla dat in kelders op voor later  Aan die broze weelde  bind ik me zoals de zon die in de avondschemer aan een koppel fietsers haken blijft.
Je trilt, Justine, je vormen staan gegrift. Jij bent de wijsgeer onder de boerengerechten. Alles wat nog buiten mij is wil ik verslinden, deel van mijn lichaam maken. Een drift uit een satijnen verleden om je rozijnen in geurige mate te mengen. Het wonderlijk gat dat past bij zulke verlegen recepten wordt gevuld met een traag stromende saus, een geur van kaneel. Het is de vraag of iets in zijn geheime vorm zijn grootste kracht bezit of als het net ontdekt is. Dien mij tot spijs. Hef eigen gedachten op. Wij zijn allang het punt voorbij dat jij mij kunt verleiden. Het is bezit dat telt en absolute macht. Krimp in een schommelhouding zodat ik je kan omvatten. Binnenste buiten is nog niet voldoende. Laat mij je plukken en alles tegelijk verrukken.
Een gedicht schrijven over de  verdwijnende bijen Iets met Icarus, wormgaten, parallelle  universums) Of toch maar weer masturberen  Gewoon de broek op de knieën, bodylotion, lekker de boel de boel laten  En dan af en toe wel eens denken Aan De Liefde, of De Dood,
Hoe verder men keek,  Hoe groter het leek 
Je ziet niet het verschil? Een steen is een steen? Terwijl die in het dal, mooi gevormd ja, maar wel dood als een pier. Zie mij dan hier in de fleur  van mijn bestaan: op deze top lacht de toekomst me toe. Hoeveel kan ik niet verwezenlijken, als lucifers al die bomen doen knappen, huizen vernielen,  rivieren een andere kan doen uitgaan. Het ontbreekt me alleen aan een duwtje: aarde die beeft, bliksem die inslaat. Maar geen haast als tijd toch aan je zijde staat.
Nu we kozijnen zijn in deze keuken, kijken ze wel naar de leuke overbuurvrouw op haar balkon of een bescheiden lijnvlucht die over komt, maar niet naar ons, die alles omlijsten.  En nu we planken zijn in deze vloer, horen ze ons voor geen meter, terwijl we bij de minste beroering vervaarlijk kraken en zij tijdens koken of woorden tal van voeten verplaatsen.  Zelfs nu we tafel zijn waar ze aan eten met onze poten tussen hun benen en onder hun blote handen ons hout, zijn we vergeten: gesprekken voeren ze aan ons en kinderen die van geen witlof willen weten.  Maar allemaal hebben we blad gedragen, tegen wilde luchten de wind in ons tekeer voelen gaan. En onder sommige van ons is daar naar geluisterd en diep 
Ik kan veel ik kan winkelend publiek laten lopen ze zelfs laten marcheren - door stompende muziek in hun buik te programmeren ik kan boodschappen leggen in hun winkelwagentje dat dakloos na sluitingstijd op straat is geparkeerd en ik kan roofvogels uit de stad amuseren met poezemuizen nagemaakt van spelen verfomfaaid - gewapende scholieren hun verveling bezweren met muziek die door iedereen kapot is gedraaid en wildplassers kan ik 's nachts op straat doen protesteren tegen daglichte meneren die de nacht willen regeren en ik kan steeds meer zinnen die niets beweren gebruiken als pillen om een feestje te versjteren ik jaag dames en heren in een vloek uit de kleren om met woorden te maskeren hoe de liefde je verteren kan - ik kan - ik kan veel
Ze wandelen heel gemoedelijk voorbij, hun seizoen is een apart seizoen. Ze hebben geen behoefte aan een wandelstok, ze gaan met een reserve aan kracht begonnen in de winters van hun jeugd.  En als ze stilstaan om naar iets te kijken staan ze zonder beven stil; de zon maakt van hun oude, montere, blote benen iets bijzonders, als een pose op een plein vol licht.  Maar mooier nog zijn hun gepolitoerde knieën of de glaswol op hun kuiten, Zo worden ze bekeken door bewonderaars die anoniem blijven terwijl ze zelf met mildheid naar de dingen kijken, naar de groene bomen en de witte klok  die beter loopt dan zij en iets vertelt over hun afgezaagde tijd; zij kennen hem van buiten.
je arm hing zwaar aan je schouder,  je haar bloeide over je huid  slaap en pijn wandelden samen  over ons laatste besluit.   je blik en je diep zwijgen rinkelen nog na in mijn adem;  wij zijn het woord vooruit, wij hebben het woord verraden  
met het deksel van een koelbox sluit de witte winterlucht de onbekende stad  waarin wij beneveld door champagne en verhalen decadent verloren door de nacht dwalen  over bevroren asfalt glijden wij, duwen, vallen, kussen, tussen muren van de dichtgeklapte wereld  waarin niets leeft dat zich buiten de straal van onze lichaamswarmte of verbeelding begeeft
Als ik morgen niet opsta moet je niet schrikken: per slot, elke opera en alle toneelstukken hebben hun ogenblikken, het vallen van gordijnen of andere ongelukken. Dit is dan het mijne.  Sluit dus mijn gezicht, doe die mond en twee ogen maar netjes dicht en ik ben voltooid.  Laat zo maar gaan, en die oren mogen nog openstaan, want je weet nooit
Er kwam een kaart. Er kwam een heel verhaal. Het heette brokken maken, maar eeuwig vrienden was ook mooi geweest. Ik schreef terug Nooit eerder met zo weinig woorden, om niet te zeggen geen. Ik schreef een o. Een bel van zeep. Het cijfer niets. Dat was niet lief, maar wel  een schone titel voor een brief.
Hoe de argeloze zon is gaan schijnen weet niemand, het is een raadsel, de wolken weken nauwelijks uiteen.  In V-vorm vliegen twintig ganzen zuidwaarts ze vliegen over het westelijke havenbekken en over de welvende blauwe circustent aan de rand van de stad.  Tartaarse ruiters dragen beige, suède mutsen met bont omkranst, ze laten paardjes dansen in de piste ze klimmen op elkaars schouders, vormen een toren.  Die zo hoog reikt dat ze bijna het raadsel ontsluieren van de zon, maar de muziek verstomt, de opperspreekmeester kondigt een kleine clown aan.
Een splitsing van wegen zodat de auto's niet door het gebouw heen hoeven; slapstick, staan blijven, vieren want hier komen dingen samen. In een verkeer aan vogelgeluiden en te midden van vrije-wereldhandel-zeepliedjes staat, in kruidigst sepia, puntig, ongerijmd en sur place;  een wandelaar -
Ik lig hier als een hoer tentoon. Je kunt  Me aaien, in me kruipen en bespringen, Me tot een bal opblazen, tot een punt Verkleinen, me bewenen of bezingen:   Ik ben je materiaal. Besnuffel me. Loer in mijn keel, mijn hart, mijn reet, mijn maag. Vervloek me duizend maal of knuffel me.  Ik vind het best. Ik heb je lief vandaag.  Proef van mijn bloed. Kom sabbel aan mijn tiet. Geloof volop in mijn bekentenis. Ik ben er echt. En toch ben ik er niet, Zoals je wollen trui het schaap niet is.    ---------------------------------------------
Geen spoor meer van zomer, al haast weer winter De mistbanken van de herfst hangen laag over de grond, verschuiven traag. Het licht wordt steeds kouder en minder.  En ik denk: ik ben bijna niet buiten geweest toen het gras nog hoog stond en bol van groen de bomen waren. Teveel te doen en schrijven voor brood verduistert de geest.  En zelfs de kleuren van oktober, het befaamde palet, het beschilderde lover, heb ik, al spijt me dat nauwelijks, gemist.  Er schijnt nu een zon als een maan door de mist, maar het vuur van de zomer is opgebrand en de bomen zwerven kaal door het land.
Voor George Orwell  Toen 't Koude Oorlog was: IJselijk toekomstbeeld In 't algemeen nochtans  Blijft het gewis  Dat een regering op Ideologische Grondslag gewoonlijk Een schrikbewind is
is eergisteren negentig geworden, en nu ligt hij in bed. Hij begint zo zijn eenennegentigste herfst. De zon schijnt door het raam naar binnen op het behang en op het borduurwerk dat hij eens maakte: een stilleven met blauwe pruimen en groene druiven in kruissteek, gevat in een vergulde lijst. De nachten, zegt hij, de nachten zijn het ergste. Hij hijgt. Hij is moe. Hij zegt liever niks meer, maar je vermoedt dat niet alles gezegd is. Een bosje grijs haar steekt haast aantrekkelijk boven de dekens uit. Slaap maar, vader, droom van iets moois, het mooiste wat je ooit in je lange altijd te korte leven zag, de frambozenlimonaderoze avondzon boven de zee bij Vlissingen, het weerlichten in de nacht boven de zee bij het vissen, de maan die als een zilveren vis uit de hemel kwam springen, het ogenblik dat je beet had en iets ongeduldigs aan je vislijn snokte, alsof het zeggen wilde: Hallo, Hofman, ben je daar nog?
Het zijden overhemd zakt door het geraamte het sjaaltje vat vlam zijn lach gist na op zijn lippen.  Nu wordt hij geïntoneerd, niet de vleugel.  Wie verliet daar zo schielings de woning zonder om te kijken naar het kind dat de man nazwaait die het werd?  Waarom kiest iemand voor vernietiging?  Zonder begeleiding koos hij voor een andere toestand: het hazepad der extase.  ----------------------------
Hervonden na tien jaren tijds de plek waar geen sterveling komt. Waar het stil is als in een crypt. Waar zij zijn in blauw-zwarte lei. Twee adelaarsvarens, manshoog, vereeuwigd fossiel in steen. Ik adem, ik heb het bereikt.  Er komt mistige kou van de wand waar hun werend domein is, waar zij ongenaakbaar, met zwijgend gezag, mij doen weten dat ik níets weet.
Kijk, we waren met zijn tienen: daar is Hanco die wou bidden voor het eten. Ik sta links naast Merel die de grootste had en TCS ging doen. Daar is Sem, die heimwee kreeg, en Alma  die voortdurend met haar vriendje liep te bellen. Die boom daarnaast is Jelle, die stond maandag al te zoenen met Manon. Toen gaf hij over op haar nieuwe schoenen. En daar heb je Fleur,  die gaat bij de Club. Het meisje naast haar zijn we ergens in de kroeg vergeten. Daar weer naast, met ogen als meren, staat Julie. Ze sliep vanaf de eerste nacht bij mentor Frank.  Negen nieuwe vrienden die ik nooit meer zie. Ik kan niet wachten op de eerste reünie.
Hier, bij Ajax, ligt mijn hart Een club, fascinerend, altijd apart Door velen genoemd naar godenzonen Voor mij de bakermat van voetbaliconen Mijn herinneringen gaan terug naar De Meer Ook daar heerste een bijzondere sfeer Nu ga ik mijn gevoelens weer achterna En treed technisch toe in de Arena In mijn levensfase is dit een nieuwe kans
voor Mano  Het was een warme avond, mensen zaten op balkons, leunden uit ramen, en iemand riep: 'Weten jullie wat er nu gebeurt?' 'Nee.' 'Iets bijzonders, iets heel bijzonders...!'  iedereen probeerde het te raden, gedachten kraakten, harten bonsden, nú gebeurt er dus iets...iets heel bijzonders...  de wind stak op bomen lieten hun eerste bladeren los: de herfst begon  - maar dat was het niet, nee, dát was het niet -   en het werd donkerder, jij werd geboren.
In Warschau sprak een man mij aan, hoe lang ik ben wilde hij weten. Hij had zijn pas bij het benaderen met schoksgewijze herkenning ingehouden. Een meter eenennegentig, ja ja, alsof hij het wist. En we zouden alweer ieder verder gaan; waarom wilde hij het weten? De man bestreek zijn wang en keek mij vragend aan.  Na zijn verhaal een milde groet liep ik door Warschau alsof ik er geboren was, op school gezeten had, gespeeld had met het leven, niet wist wie van mij schrikken zou: zijn dode zoon was ik heel even.
Je maakt het mensen toch niet naar de zin,  en streeft dat ook niet langer na. Niet langer is wat je schrijft gericht op een ontvanger. Je bent je eigen einde en begin,  en leeft en sterft alleen. Geen dubbelganger neemt straks je plaats wanneer je doodgaat in; geen keer op keer verloren hartsvriendin ging van iets anders dan gedichten zwanger.  Veel lijkt mislukt te zijn, maar toch, jij bent degeen die eens zelfs in het meest banale de waardigheid en zin heeft onderkend,  en alles in het eerste licht zag stralen. En heel je leven zoek je dat moment nog eenmaal zo volmaakt te achterhalen. 
De wereld scheen vol lichtere geluiden En een soldaat sliep op zijn overjas Hij droomde lachend dat het vrede was Omdat in zijn droom een klok ging luiden.  Er viel een vogel die geen vogel was Niet ver van hem tussen de kruiden En hij werd niet meer wakker want het gras Werd rood, een ieder weet wat dat beduidde.  Het regende en woei. Toen herbegon Achter de grijze lijn der horizon Het bulderen – goedmoedig – der kanonnen. 
Diep uit mijn jeugd, waarover nooit een doodsbericht gekomen is, maar die is zoekgeraakt, vermist komt dit gevoel: ik zou haar brede rug willen omhelzen, haar stevige, onopgesmukte hand, nu op mijn hoofd of in mijn nek af willen smeken - en in een vlaag van onbeheerste en jaloerse pijn begeer ik heftig weer als een kindje in haar zo hoog gevulde, met overleg gepakte, kalm bestuurde hemelse boodschappenwagentje te zijn.
Wie zoals ik ooit Monk op een concert dik drie kwartier geen noot zag  spelen maar al die tijd in trance gelijk een me- dicijnman rond de Stein- way dansen en onder toe- nemend gemor van een op- eengepakt gehoor plots als een speer op het i- voor af duiken en na nog één tel wachten met één accoord die hele drie kwartier goedmaken doet er verstandig aan van 't leven - althans op muzi- kaal gebied - niet al te veel meer te verlangen en op z'n blote knieën god te danken dat hij The Monk bij die gele- genheid heel hartelijk heeft horen lachen
Hoe de dagen mij ontkomen, steeds waait er een nieuwe tegen het raam.  Een somber kind in de keuken eet niet meer uit mijn pannen. Zeldzaam  is het oude leven dat voelt als immer.  Intussen verwaaien mijn uren, ze zijn de echte, wat tegen mijn raam slaat  is het echte leven, het huidige, dat van mij, dat van mij eet.
Als het stil wordt licht het kind de fuik. Enkel de wind speelt nog door het net dat op het veld bij de haven droogt.  Zon valt door de wolken, slaat een ogenblik door de mazen, het water spiegelt je wijsheid voor.  En van achter de rietkraag zet je met iets van verbazing de brasem terug in de vaart.  De vis slaat met zijn staart. Het zilveren pantser schiet weg, wordt niets dan het zwart van de rug.
Auto’s kunnen rijden in een waas van weemoed naar de duinen naar het feest met het meisje dat mee moet naar de villa waar je al eerder bent geweest  naar het feest dat woedt van de zon die ondergaat tot de zon die opkomt als je naar bed gaat met het meisje dat mee moet en dat drankzuchtig en desolaat op de piano staat huilend van liefde die vergaat - een vrijer in Zwitserland en één in een Balkanstaat - en dat het toch niet baat en dat ze dáárom maar met jou naar bed gaat.  Auto’s kunnen rijden in een waas van weemoed  vroeg in de morgen vooral terug naar de stad, naar de asfaltzorgen langs fietsers, fabriek en schoorsteenroet  naar de stad naar de huizen in een auto die naar leer ruikt en naar stof met het meisje dat mee moest en dat moegedronken en moegekust uitrust van haar roes in een auto die rijdt langs benzinepompen
Liekes huis ruikt naar appelen.  Mijn huis zal ook ergens naar ruiken. Niet naar appelen. Dan had ik geen verschil gemerkt.   Appelen ruiken lekker, maar bepaald bezoek niet. Daarna moet ik luchten.   Mijn huis moet ook ergens naar ruiken. Daarvoor moet ik speciaal een week weg. En weer terugkomen.  Als ik de bank van Lieke krijg, ruikt mijn huis ook naar appelen. Het duurt wel twee maanden voordat ik niet langer, wanneer ik de woonkamer in loop, denk: Lieke.  Nu ruik ik mijn huis en de bank niet meer.
Op een nacht lag ik wakker en hoorde mijn hart niet meer slaan. Ik ging dood dus niet uitverkoren of wedergeboren. Ontdaan dacht ik: voor eeuwig verloren. Ik had, als ik kon, wel op willen staan maar waarom zou ik mijn ouders storen? Het was gedaan, het was gedaan.  'k viel in slaap onder stil geschrei, was bevreemd toen het ochtend werd. angst begon later te tanen, vooral toen de meester eens zei: bekeringen gaan gepaard met tranen. Ik had gehuild, was dus gered.
Ik wil naast je liggen zoals de golf naast de golf Ik wil één met je worden zoals de golf met de golf. ik wil je volgen zoals de golf de golf. Ik wil in je reizen zoals de golf in de golf. Ik wil je leiden zoals de golf de golf. Ik wil in je verdwijnen zoals de golf in de golf. Ik wil je omhelzen zoals de golf de golf. Ik wil je zoals de golf, blauw en eeuwig reizen.
Ik, op de schommel zwijg boven gras. Het hoge zorggras  met de paardenbloemen.  Jij, op je knieën, maakt een rolbaan voor jezelf, voor  als je oud bent. Dan kunnen we je naar buiten duwen. En weer naar binnen.  Ik luister naar jouw handen. Hoe ze hameren. En ik zit op de schommel, zonder schommelen. Rek zonder rekken -  De lucht tikt in april. Ik ben geen zandloper en geen stolp. Ik ben je dochter. Stil.
Soms droom ik alle muren leeg  Geen tekst, geen regels op papier.  Letterloos en zonder kijkplezier.   Een huis dat in de tijd verzweeg,  dat sterven uit de voegen drijft  waar wonen niet beschrijft  de woorden zinloos langs de wanden,  maar dakloos de bestanden  vervliegen uit het fundament  van deze dode letters D en O.   Een taal voor neergang resistent  onwerkzaam op het doodsniveau.  Gebeiteld in het Lege huis van Leven:  Hier werd verleden nooit geschreven. 
Futiele naald, fragiele vliegmachine wiens stiekem drenzen op mijn zenuw kauwt; minieme nachtmerrie met cellofanen wiekjes uit chips en microdraad gebouwd. O dracula, aërodynamisch vormgegeven, je plat slaan is een zonde tegen 't leven: dus kruip ik weg in laken, rook en net. Heer, door vlerk voor gek gezet.
het is daar een fluiten en gijgen ze smijten de trompetten erbij op een hoop de genodigden slopen de rieten en kleppen een select groepje poept fagotten vol een ander gezelschap spuit voor straf de celesta tussen de bellen men stampt er de bas in zijn kloten kontneukt de piano het podium af en dan ook ineens de hens in het bruiloftsorkest het is feest in de stad dat moet godverdomme gedanst  het was er een klingen en dreunen van hard pauken hard posaunen  daartussen hinkten en steunden de kreupele engelen  gezeten vanaf kraakwitte schouders keken er twee op haar hart ze wezen  onherstelbaar deze bruid haar huid gebroken zwart
In de zwijgende straat de voetstap; hakkentik of een met kolenschopecho, wie weet wie er nadert? Broek-, maat- of trainingspak en wat dan nog... Daar is de verende sportschoenentred, de gumizolenparadepas, piepend in de regen. En dan nog, wie - o wie - houdt de helft van  het naderen geheim, als hij achter je loopt zonder geluid?  Jij, stuiterend met een zwarte kous over je gipsen enkel, kou die vanuit de kuit de lies intrekt, waar is je engelbewaarder?
Nu moeten wij aan veel meer traagheid wennen, aan liefde die verdween en aan wat nog resteert aan teerheid in wat najaarslucht en geur van dennen en aan hoe-het-kon-zijn-gedachten die je nooit verleert.  Aan bijna-niets, en aan voortdurend 4 dezelfde muren en aan een belsignaal dat nooit weerklinkt, aan twintig keer per dag door ramen naar de verte turen en aan altijd jezelf met wie je 's avonds drinkt.  En wat ik overhou is niets om weg te geven: wat ik nog ben, ben ik alleen voor mij.
Talrijk de dromen over de tuin in het bos  vogels die de ochtend verslaan het bronstig kikkerlied egels melk drinkend uit de handpalm de zomer musicerend uit open deuren Ravel gespeeld door volwassen kindervingers  en in de nacht de knarsende eik rillend van de boze toekomst
Een boom lag op de weg waarover wij  liepen jij en ik. Er zaten kleine gaten rondom in zijn gepelde lijf en toen wij op hem stapten barstte hij tweemaal open. Door de kieren kwamen imago's aangekropen hemelsbreed, de stroom in hem een zwerm. Wij konden geen kant uit, stonden in het ongetemde verhout, iets maakte ons van oor tot oor eetbaar. Hart, zei je, gauw, wij lopen door.
Het plan was eenvoudig: wij zouden stelen hun blijdschap om een onverwacht goed gezwegen moment. Armen en benen in de maat zouden we ver komen en alles hier op onze berg verzamelen. De hellingen met schuim bedekken, handhaken plaatsen waaraan vrijpostige lieden door ons opgehesen worden; van die toeristenverrekijkers waardoor je voor twee muntjes strak achterovertrekkend katoen kan zien en gewapende belagers in alle windstreken.
Konden de doden zich herdenken welke woorden zouden zij vinden voor welke namen aan wie vragen wiens adem te doen stokken, van wie het leven af te breken? Als de doden zichzelf konden herdenken, hoeveel minuten zouden zij zich gunnen, is om de doden te herdenken de duur van de dood toereikend?
Het morgenraam schuift blauw en blinkend rechthoekig door mijn dromen heen. Splinters geluid doorboren mij en blijven steken in mijn hoofd. De klok slaat waarschuwend alarm en dreigend rolt de kamer op mij aan. Terwijl ik wankel op het slappe koord waarlangs de slaap geschrokken vlucht, vangen je armen mij beschermend op en in hun warmte raak ik met de dag verzoend. Maar ergens blijft het heimwee hangen - als een verraad - naar het eenzelvige gebied waaruit de morgen mij verstoten heeft en waarheen jij me niet kunt vergezellen.
Hij zei al eens heel trots dat hij kan luisteren zonder te luisteren dus praat zij nu tegen een slaapkamerwand die na iedere zin geïnteresseerd snurkt  Zij weet zij heeft geen luisteraar nodig maar moed om weer te horen mijn stem zwijgend in haar hoofd haar fantasie
Het stuk papier dat ik eens, belijdende mijn leegte, onbeschreven dichtvouwde, en verzegelde, en verborg tussen de bladen van een boek om iemand over honderd jaar te verneuken – dit papier vond ik vanmorgen terug. Ik was het vergeten, opende het en was zelf verneukt, goed, niet zozeer: over de lege blauwe lijnen liep, voor het eerst in zijn bestaan, een dun haastig beestje, dat had God gedaan.
Een jongen die zijn meisje kwijt raakt davert niet. En de wereld niet van zijn gedichten. En de nacht niet van zijn stap.  Met zijn gazelle aan de hand staat hij terecht voor een twaalf meter hoge tafel waarop zij met haar nieuwe vriendje zit  (die haar telkens zit te zoenen   “straks” giechelt ze “eerst dit”)  Ze kijkt hem vreemd ernstig aan voordat ze dit vonnis spreekt. -ze lacht niet meer denkt hij dit heeft ze voor mij over, er is hoop- 
Men is vandaag ontzettend onsterfelijk het is eindelijk de echte heldere herfst die er haast nog niet is  de bladeren vergelen, nog betrekkelijk groen de wind is nog blauw, wijst geen enkele richting de grond ligt nog onder het gras  men rookt de zwarte sigaar van de dokter men raakt bezweet door het werpen met darts men drinkt zijn zevende glas  in een ligstoel later men stippelt onder het genot van dit tijdstip een reis uit  de reis voor de komende heldere winter en men vindt met de pink weer die heldere weg naar dat denkbeeldige eindpunt - 
Lange tijd gaat het goed, stromen de rivieren vriendelijk naar zee, bloeien de bloemen, dartelen de vlinders, slapen de filosofen in de brede schaduw van het dualisme, geven mensen elkaar gelijk, is het leven zacht en grootmoedig, fluisteren meisjes in een oor:  'Laten we..enzovoort, o laten we altijd...enzovoort...'  Heel lang gaat het goed, onwaarschijnlijk lang gaat het onwaarschijnlijk goed. Het gaat nog altijd goed,  zelfs nu gaat het nog goed en nu.
noodweer weerlicht de noodklep open het sluimerraam dicht dromen dromen zich dood dodekop tooit zich  in het zwarte zwerk vlekken bleekmiddel het skelet  kraakt een aangebrande wolk een blaar een sudderlap aan de slapen druif van droefenis  de versteende vissen beitel die uit de bedding terwijl gier fluistert blaas op de holle blik met het laatste zoeklicht de stilte stilt het tempeesten
Wij zaten gewoon naast elkaar en keken als altijd naar de tv toen ik plotseling merkte: Nee, dat is allemaal niet waar,  ik ben op een vreemde planeet waar mijn vrienden mij achterlieten en voor zover ik weet zit ik eenzaam op visite.  Tegenover mij stond een lijst waar een landschap in werd gereisd, en waaruit tot overmaat raar werd gepraat.  En ineens was dat weer niet waar en we zaten opnieuw naast elkaar.  Wel blijft mij een bepaald gevoel van onzekerheid: wordt het niet langzaamaan tijd dat ik word opgehaald?
Ik heb de ruitenwissers aan mijn bruine huid is bruin van alle zomerdagen. Dorpjes kraters reservaten alles schuift voorbij, het is alsof ik door een tunnel jaag met nat cement en aan het einde het beroemd licht en heldere geluiden. Alleen er is geen tunnel, ik kan het niet beschrijven. Mij rest ook weinig tijd ik doe alsof ik weet van niets tot ik verstijf, maar dan is het natuurlijk al te laat -  een plank van vlees ik ril bij de gedachte, precies een rat mijn staart een vette worm en daar een kater op de loer vlak op de grens van mijn verstandelijk vermogen. Kom tevoorschijn roept het beest ik zie je wel. Op dit punt schrok ik vroeger wakker badend in het zweet, nu kan ik  erom lachen, ik gil het uit van pret alsof ik eeuwig
Mijn kamer verhuurd Voor een uur of 2 Aan enkele verstok- Te voyeurs Een gat in de Vloer geeft een Luxueus uitzicht Op het onderliggend Temijersbed & Bij iedere seance Kreunt mijn Krolse kat Luidruchtig mee & Via een snelle Knopindruk golft De (van een bedrijfs- Tape afkomstige) Mededeling - Kom Toch Eens Klaar Klootzak - Door het met Rococomeubelen Ingerichte  Naaivertrek & Tot zieleheil Van mijnb somber Herfstig wezen  Herstel ik het  Schiet- en avondgebed In ere & Iedere nacht (Tussen haar billen Ingevouwen) Spreek ik tot de Goede God 
Zoals met de gek uit het grapje die zich voortdurend met een hamer op het hoofd sloeg, en naar de reden gevraagd, zei: "Omdat het zo prettig is, als ik ermee ophou" - zo is het een beetje met mij. Ik ben ermee opgehouden je te verliezen. Ik ben je kwijt.  Misschien is dat geluk: een geluk bij een ongeluk.
Gelukkig alle plekken waar je wordt gezien de mensen leven op, hun ogen flakkeren hun lichamen zingen in de lichtende stad ze zinderen door jou, aan liefde verslingerd.  Zoals iedereen aandacht wil krijgen van jou want in parken sloven jongens zich uit voor jou op boulevards hebben voorbijgangers je lief en op schoolpleinen gaan schoolmeisjes opzij voor jou.  Ik droom van je als ik je zie en hoef je slechts aan te spreken om niet meer te hoeven dromen maar al oefen ik nog zo op woorden voor jou je slaat me lam tot in mijn bleek geschreven hart.
het hele landje met vijver en al geborgen tussen strippenkaart munten en papier waar ik ook ben achter dof plastic blijft ze rennen oren plat staart zwierend zand stuift op zonder terugval
Een grote vierkante wasbak ergens in een boerenhoeve. Ik draai de kraan open. Het is een wonder dat hij het toelaat hij die altijd alles heeft bepaald de kapitein van een wrakke boot in vreemde wateren. Nu zwemt hij in die wasbak. En hoe meer water er stroomt hoe meer verwonde kinderlijfjes erbij komen, ze drijven om hem heen draaiend van rechts naar links het water kleurt steeds roder.
Vannacht was je opnieuw dichtbij ik was zelfs vergeten dat ik dat vergat - had nog gedacht: vergeet dit niet voor ik weer dieper verder sliep. Het was een lange, lange droom waarin ik, wang tegen jouw wang gedrukt een diepe tederheid beleefde die ik ook aan je uit kon spreken. Ik nam zelfs waar dat ik je rook.  Dat dit gevoel nog in mij leeft! Er werd een hele generatie groot sinds ik en jij ons lichaam deelden - maar het bestaat en steekt zijn kop op in de nacht, als dag en ik zijn uitgeschakeld, teruggebracht tot wat de kern is van mijn wezen die steeds wordt luchtgespiegeld in de slaap, die wolk, die ring, waarrond mijn schamele woorden zweven. 
er rent een man in de tuin hij vangt kinderen maar haar niet  er rent een man op haar feest een man die wel vaker rent  dit maal vlucht niet zij vluchten speelkameraadjes door het dolle heen  het is feest dit maal vlucht zij niet weg van het feest
negentienachtentachtig eenentwintig juni de zomer begon in de negenentachtigste minuut de enige negenentachtigste minuut die iedereen nog weet iedereen echt iedereen in een goal was alles klaar over afgerekend vergeten de twee van breda konden naar huis  
Drank – en later een vreemd lichaam:  mijn handen blijven tedere snelle  werktuigen;  mijn mond denkt aan iets anders.  Mijn mond, mijn hele lichaam denkt:  het goede lichaam, het vertrouwde  is hier niet. Het woont weer in een te zachtgroen land:  gras dat lispelt, gelogen bloemen.  En hier dit vreemd maar natuurlijk toch  eenzaam lichaam tegen mij aan:  wanneer de morgen komt,
het gevonden fossiel geeft niet weer hoe mijn blauwe ogen langs de jouwe heen kijken hoe jouw zwarte ogen mijn ogen ontwijken hoe mijn witte bovenarm niet zomaar naast jouw zwarte bovenarm rust hoe vreemd mijn steile haar naast jouw kroeskop slaapt  het fossiel geeft wel tot in de fijnste wervels weer hoe de kust verblindend blijft roepen naar het continent dat ooit  aan haar vastzat hoe de begroeiing onbestreden geurt om haar afgesneden kameraad hoe de rots aan zee achter zijn weggedreven bloedbroeder aan roest  het fossiel weet dat alles ooit aan elkaar vastgezeten heeft dat we toen onze harten aan elkaar hebben opgehaald  alleen wij weten niet waarom we nu met die rots-verlorenheid zitten en zoveel striemende aversie
Bergen met coyotes en ratelslangen, in het dal de stinkende auto's en in het bed met de twaalf kussens, jij op je rug. Ook jij wordt havelozer, tandelozer, maar vanmiddag niet. alhoewel je al kleurlozer murmelt, al bijziender stommelt uit je bed. Jij, ooit van marmer, ooit met groengespoten haar, je wordt meer en meer opgeslorpt in een verhaal over jezelf zelfs terwijl je luistert als een blinde of ergens overzee de beep
'Madame, mijn spaken zijn gekraakt sinds ik hier sta, mijn zadel raakte kaal, mijn stuur lijkt nog wel stevig maar ik sta aan de brug geleund voor eeuwig.  Daarom, Madame, wil ik u vragen het roesten samen te verdragen want ook het slot dat in mij knijpt grijpt ons dan beide tegelijk.  Mijn bel begint zelfs te verruwen laten wij samen zijn en huwen hier is mijn wiel, Madame, en daar het Uwe wil toch voorgoed het Uwe naast het mijne duwen.'
De roodkoperen kont van de kunst wordt door velen gekust, zo komen ook op de 60watts gloeilamp vliegen en torren af bij miriaden  denkend: waar 't licht is is 't lekker De schrik van de torren ontlaadt zich in minuscule stippen, hun altaren die zij bouwen op het glas van de gloeilamp  Hoera! de herfst komt! veel duister veel lampen veel vleugelslag  Lezer onder je gloeilamp hef je hoofd op:
Ik ben een Deen In een oud café.  Boven een glas bier Hou ik de boel in de gaten.  Ik word gezocht, een etmaal lang, In en rond de dampkring.  De mist trekt op, En de deur van het café gaat open.  Ik trek de kraag van mijn leren jas omhoog, En zie de vlag wapperen.  Nog even en een harige folkie zingt Over huizen, haringen en hakmessen.  Ik was een echte vermiste Deen Maar nu ben ik weer thuis.  
Hallo, hiero, jij bènt 'r eentje! Jij kom toch ook uit Rotterdam? Weet jij nog van de luizekam? En zeg jij worteltje of peentje?  Ik ging als jochie fikkie stoken! Ik kocht een krosie voor een cent! Die Bep van Klaveren, zo'n vent! En jôh, me moe maar kroten koken!  Hé, weet je nog die Hoogstraat dan? Precies 1 kilometer lang! Schiedamsedijk! Die meiden!  En hop, de hol op met zo'n kar! En toen, die bommen op je knar! Dat waren nog eens tijden... 
Het ligt in de planten de kasten de manden met was de keukenladen de krantenbak en het krabt zich de hele tijd en je luistert want je wilt weten hoe groot het is maar het verplaatst zich voortdurend zodat van hier tot daar telkens iets anders wil zeggen. En als je schreeuw je niet maar nog steeds weet je niet hoe groot het is. En je bent zelf  begonnen je te krabben om zo vaak je kunt een geluid te maken op jezelf dat harder zal zijn dan al het andere, dat alles zal overstemmen zodat je langer hoeft op te letten, wat niet mis is, zo veel jaren aldoor o te letten. Je krabt je nu al een maand tot bloedend toe en het heeft iets anders bedacht. Het slikt,  het maakt heel zachte maar onmiskenbare slik- geluidjes zoals regen langs je raam maar het regent niet. Steeds hou je op met je krabben om naar het slikken te luisteren, waar is het, wat eet of drinkt het dat het zo slikt, wat verlangt het en je staat op en je roept het, vertoon je dan zeg je, kom te voorschijn laat me je zien. Maar de kamer blijft rustig en het ligt in zijn hoek en slikt.
Je bent niet in kaart gebracht. Je zou een mooi lang land zijn. Gestrekte armen, je voeten samen, de ronding van je hoofd; meridianen om je te verdelen.  Ik heb je niet geleerd op school, geen dwarsdoorsnede op het bord dunne lagen tijd, verstenend.  We praten maar ik ken je grenzen niet de kanalen die je hebt gegraven niet nergens cirkels van je steden
Een zonnige middag, we kunnen naar buiten gaan, daar verliest niemand iets aan. Ik laat je eens straat zien waar ik als kind doorheen liep, er stonden toen geen bomen of ze waren heel klein. Toen ik een kind was maakte ik een hengel van een stok en een touw en een gebogen spijker. Ik bewoog de stok door het water en een vis bleef haken aan de spijker. ik rende huilend naar huis, de vis aan de stok in mijn hand, de werkster nam die van mij aan. Later zei zij mij dat ze de vis naar het water teruggebracht had. We komen terug als het bijna donker is en doen niet verbaasd, dat zou komedie zijn.
We wandelden des avonds door de tuinen Van het crematorium; achter heg en hazelaar Stond laag de vroege maan; ik at wat kruimels Van mijn vest en jij genoot van een sigaar.  Je dacht wellicht aan zeer bezwete negers Op hete plantages in de weer. Ook aan Je gezicht meende ik zoiets af te lezen. Ikzelf keek door de heg naar de maan.  We spraken niet. Wat viel er ook te zeggen? We dachten maar aan een maan en aan zweet. O, nergens heerste er ooit zo'n rust. Slechts Af en toe klonk uit een urn een kreet.
hoe de doden in haar woelden 's nachts ijlde ze hun namen af henriëtte, fanny, vader, mams serah, simon, martha, sem! ik amper dertien beluisterde angstig ademloos die dodendraf in haar onmetelijke stem dan stond ze op lopend dromend trok de koffer van onder haar bed verwilderd krijsend: razzia, razzia! dan hield ik haar staande roepend het is 1946 1946 en voorbij voorbij in haar bleef het klagend gaande zoals zij klagend en gaande blijft in mij 
Huizen met torens van prijzen en schuine balken in de etalage achtertuinen en serres openslaande deuren en een zilveren bus die in de toekomst rijdt; noch de paraplu   met het opengeslagen hart in de prullenbak noch de dorre palm op de begane grond kan mij dragen. Laat iemand hem weghalen hij siert niets en niemand zo vaal en geknakt.  ik zal als regen langs de gevel dalen en plaats in de leegte een voet. Als ze me vragen wie ik ben zeg ik de rook drijft hemels in mijn hart.  Ze geloven dat ze mij niet hebben gekend maar als het moet wijzen ze gerust waar ik woonde: daar waar niemand opendoet.   De heer Chen (geboren in Fujian, 1-8-1947) verbleef al geruime tijd illegaal in ons land. In 1993 werd zijn verzoek om een verblijfsvergunning voor hem en zijn gezin afgewezen. Daarop gingen vrouw en kinderen terug naar China. Cheng bleef hier. Bij een uitslaande brand op 14 maart 2006 in het pension aan de Valkenburgstraat in Amsterdam waar hij met een aantal anderen illegalen verbleef, sprong hij vanuit de tweede verdieping uit het raam.  Dit gedicht is geschreven in opdracht van het project ' Eenzame uitvaarten' van Frank Starik.
Er zijn mannen met het levensgevoel 'douchecabine'. Het woord spreekt ze direct aan. In een gesprekje achteraf blijkt vaak waarom.  Er zijn mannen die graag met hun tandenborstel gefotografeerd worden, niet voor een advertentie. Ze staan in het leven als krachten op wanden.  Er zijn er die niet kunnen kiezen, moe van hun mogelijkheden stellen ze zich bij douchecabine geen paradijs voor maar een stukadoor  die gaten dicht, een schilder die schimmels verjaagt, een aannemer: vormen van een man waaraan ze hadden kunnen denken.  Omdat lichaamsverzorging het taboe ontsteeg zijn er al mannen die zeggen: "Toen ik vanochtend wakker werd schudde ik mijn poriën los."  "Ik voelde me eigenlijk een beetje leeg, had geen gedachten van gewicht uit-in-adem maar ik genoot van mijn gebrek."  Ook dat kan een begin zijn. Een aantal liep deze week de stad in op zoek naar een nog ongebruikt cv. 'Iemand enig idee van wie?'  'Mag dat zomaar?'  'Mooie vraag.'  'Rare mooie vraag.'
De gehele ruimte die nooit door is te vliegen doordringt dit erbarmelijk dolend getierelier.  Krankzinnige heiligen hun eenzaamste kindertijdse kippedrift die volhoudt, ongemalied en ongesierd.  Ongenaakbaar volmaakt als de populierenoverpissing voor het wicht dat ik tot lief hief op mijn manier.  Vrouw die niet meer vloeit, gruwelijk van de minne gebeten, minne die over mijn walg van je zegeviert.
stel je voor dat er diep binnenin je een buitenland ligt, dennen, sneeuw en barakken, land zonder bodem, je haalt het niet op  stel je voor dat de tijd niet bestaat en jij wel nog, stel dat je nooit abrikozen gegeten hebt, trouwens, het woord abrikoos was verdwenen en moskou, je broer, promenade, ze waren geweken, terug naar het schuim van de zee  er zijn onvoorstelbare dingen gebeurd en je kunt niet zeggen het was als een nacht zonder dag en dan nog een en nog een en het gebeurt dat je kruiende wateren hoort of een dichtklappend hek in de wind, dat is het buitenland, fluister je, dat is het lied van een reddeloos land
Nu ontmantelt de winter zijn doden vissen komen naar boven, vlak onder het ijs liggen hun witte buiken gebogen  Schuchter worden zij aangeboden als een afscheidsgeschenk van de wijkende vorst  Waarom zij niet mee kunnen smelten zodat hun verstarring doorbroken en zij weer zwemmen konden, keihard wegzwemmen vraagt het kind aan mijn hand: kunnen ze dat?  Veel kan in de lente (vraag het de bomen) maar nee, zeg ik: dood is dood, brood is brood echoot het kind, rood is rood; dat rijmt. En ik knik.
Een kroeg bezoeken en naar glazen grijpen,  je geest, een luchtballon, van zandzakken bevrijden, steeds hoger stijgen en blijmoedig verder hijsen, de hoogste tijd, een nieuwe kroeg, je geld, je jas,  zo dweil je door de koude voorjaarsnacht en pist, je bent een man of niet, schuimkringen in de gracht.  Ik las dat de politie bij elk waterlijk (het gaat om meer dan vijftig doden in drie jaar) sinds kort meteen naar open gulpen kijkt. Hoe drank een vloek over de grachten verft. Hoe water ’s nachts naar mensen grijpt.  Een flits van speelgoed, stranden, tuinen en tv. Naar kades klauwen, in je kreten stikken, rond  die luchtbel, rond je hoofd, een engel die niet komt, o de gestorven zomers in je mond.
Langs de wegkant de sporen van je banden, het verhaal afgesloten, de fotograaf wil plaatjes als beloning voor de dag, zijn licht spiegelt in de ruiten, draaft maar door, je komt het tegen in de plassen op het dek  de dood te lezen in de trekken op je gezicht. Morgen vers in de krant: hoe jackson Pollock de nacht doorsneed, dat hij heeft geleefd toen  hij kleuren niet te stelpen ons in de ogen wreef en schoof met vlakken - schouwspel telken kere zoals hij holtes vulde met spetters licht, onbesuisd tuurde door witte wolken heen -  en dan zo'n regen.
Verwikkeld in een sneeuwbui op het strand vind ik mij bevangen in de wachtkamer van de hel, verrast tot een amalgaam van afprijzing en verlangen,  hoor hoe vreedzaam de zee rond mij hangt,  alsof ze geen weet heeft van de monsters die haar doodbedaarde gebaren het licht bedillen.  Kon ik maar grijnslachend gillen: één twee drie los!
Gauw opschrijven voor ik het vergeet: in de auto met D. en haar vader dwars door Amerika's seizoenen heen de vochtige zon in Santa Barbera de kletsnatte sneeuw in Denver en in alle Best Westerns het knipperlicht van de televisie op haar lieve slapen de gezicht van weer heel jong meisje zijn  maar het schrijven van de woorden verandert wat ik niet vergeten moet dat wat geen woorden had enkel, levend, ademend beeld was zodat ik nu twee versies van hetzelfde heb die ik vandaag nog over elkaar kan leggen maar waarvan morgen als ik weg ben alleen de woorden resten die aan iets herinneren waar geen oog meer weet van heeft.
Op zoek naar een gebeurtenis genoeg voor dit gedicht kwam ik een koolmees tegen Ik bukte en bekeek hem van dichtbij wat nader en zag dat hij ging sterven Zijn oog liet mij dat weten Hij beefde in zijn veertjes en kon niet meer bewegen Iets in hem was fel bezig de overhand te nemen Ik heb hem daar gelaten boven de koude steen
Je lippen, die ik heb gekust, Je haren, donker en verward, En dan je hart, je jonge hart, Waaraan 'k zo heerlijk heb gerust...  Ik denk: het heeft zo moeten zijn. Soms is 't, of je bent gestorven.  Wie weet, hoe ver, in leed en pijn, Wij zullen hebben rondgezworven, Voordat wij weer tezamen zijn.   
Stilte trok een lichte schil, lijn van grafiet waarbinnen -   je voeten behoedzame dieren, een trilling van lucht was je vinger. Het oog werd opgetild, in een gondel gelegd, de pupil vloeide samen met de kleur die nog onbegonnen was van kleur, vorm die, ongeplooid, nog nauwelijks richting bekende.  Als het luchtdunste hemd was je adem, je huid had haar omtrek verloren, met de stilte was je één golf.  Toen brak het wit dat je was en je schedel werd hard: een burcht voor je pijn en geluiden, granaatscherven, stemmen van vaders met handen en moeders: een tong als een klauw.  Het licht trok zich terug op de kliffen, jankte.
Waar winter schaduw aanblaast op het lijf verstijft de ademtocht tot kleine rook, van wellust geel, de appels van het oog, na-oogst van brakke hoop, beslaan met rijp.  O minnaars, door dit najaar ondermijnd zijn wel geschraagd door zwart, waarachtig hout maar staan als stammen, van hun kroon ontzet met smalle handjes, spin- en bladernaakt  en loven, liefkozen en spelen wel en wentelen en strelen, eindeloos verstekt het tedere instinct, dat, winters al verpopt verstopt, hergeven paradijs verbeidt:  maar ai, dat appeltje, getroond maar ongeplukt, geluk? behouden aan de hoogste twijg, ge- neigd tot eerste windvlaag het verrukt,
We vinden je mond zo prachtig scheef, maar eerlijk gezegd, je werd steeds minder. Geen blinkend hart meer, geen zuigende kracht uit je donkere leden. je lichaam een moedeloos volume, verloren voor onze aandacht, we moesten hier iets mee kunnen, hier hard op verzinnen. niets verzonnen we. de almacht verging ons. verstrooid als ze was door deze kleine, blonde rups met haar guitige strepen.
Zie je hoe de wind vogels van een tak opraapt ze uitvouwt, veer voor veer oppakt en openklapt uit de lucht plukt die ze vliegensvlug verkennen als schichten in een bronsvertrekkend licht gevat.  Zie je hoe de zee schepen richting zon afvoert naar de hemel tast, de wolken naar binnen slokt terwijl plezierboten voorbij de kust deinen zwemmers het dek opklimmen en zich uitstrekken.  Zie je dan niet hoe je mij door de dag heen praat me uitlegt aan de uren die ik niet begrijp aan de tijd die jij laat zinken in je woorden de woorden waarmee je me vogelvrij beschut.
Wie heeft de pad het pad zien oversteken? De boer op zijn tractor niet: hij heeft al honderd padden overreden. Het pad is smal, en de pad traag. Hij is een pelgrim, onderweg (misschien mist hij een kenteken?). Hij sleept zich naar de plas, de poel waarin herboren wordt zijn groene paradijs. Hij wil dwars door het stenen huis, hij volhardt in zijn heimwee, zwijgend, laat zich met geen klem van drempels overreden. En als wij in het donker de deur dicht- slaan brengt hij geen klacht uit, geeft  geen kik. Pas maanden later vindt men tussen deur en drempel, geplet, gedroogd, zijn bijna gewichtloos, haast onstoffelijk omhulsel. Gelukkige pad, nog steeds op pad, pelgrim zonder reisgoed.
In Siddeburen was een bok  die machtsverhief en worteltrok.  Die bok heeft onlangs onverschrokken  de wortel uit zichzelf getrokken,  waarna hij zonder ongerief  zich weer in het kwadraat verhief.  Maar ‘t feit waardoor hij voort zal leven  is, dat hij achteraf nog even  de massa die hem huldigde  met vijf vermenigvuldigde 
We hadden gezwegen ik aaide haar wangen haar slapen het witte haar aaide het haar werd zijde aaide de strakke mond een stille lach  ze lichtte haar deken op ik dacht wat een benen zo mooi ze bestaan - af - zo lang dacht dat zo mooi dan kan  steeds meer been en meer dan been ik dacht wie wil ze dat ik ben ik aaide haar wangen haar slapen aaide haar zijden haar aaide
toen haar gelaat nog maar een kamerplant was en zijn wrokkig gezicht een ondoordringbare baard en de laatste resten van het wrak door de kinderen verbrast verging ook dit gezin tot nog maar een herinnering aan lentedagen op een zonnig terras toen alle bomen donker opvlogen achter blakende oogkleppen een een noodklok bombamde tussen blozende dovemansoren
De dingen die je erg graag wilt, die komen op den duur, ze komen vroeg of laat, maar meestal laat, dat is zo zuur. Wanneer je jong bent heb je doorgaans nooit een cent in kas en áls je eind'lijk geld hebt voor een hele dure jas, dan staat ie je niet meer.  Wanneer je jong bent heb je vijfenveertighonderd plannen, je komt alleen nooit verder dan de potten en de pannen, je wordt je hele leven al bedisseld en bedild en als je eind'lijk tijd hebt om te doen wat je graag wilt, dan wil je het niet meer.  Wanneer je jong bent doe je alles hopeloos verkeerd, je hebt nog geen ervaring en je hebt nog niks geleerd. De liefde? en de kinderen? wie doet het dadelijk goed? En als je eindelijk wijs bent en precies weet hoe het moet, dan hoeft het niet meer.
Aan zijn zeer netelige draad daalt neer in de afgrond  een kleine soevereine spin en schuift mijn lichaam terzijde. Het is een spin,  die zijn landing opschort tot ik mij uit zijn kloof heb verwijderd. Zodra hij  de bodem heeft bereikt, is dat het teken dat de rivier zijn bron heeft bestormd.
Heel argeloos begin je een gedicht. Een aantal letters, aangenaam van vorm. Het gaat vanzelf. Er slibben regels dicht. Ze zwijgen nog. Ze wachten op de storm.  Uit dode krullen, schreven, lijnen, halen Ontstaan - geen mens die weet waaraan het ligt -  Schermutselingen tussen de vocalen. De consonanten brommen mee, ontsticht.  Pas dan ontpopt zich iets als een bericht. Een sos uit een ver paradijs. De voorhang scheurt. Je schrikt van het gezicht.  Doe dicht je ogen. Raak niet van de wijs. Tart niet de woordeloze bliksemschicht. Bepaal je tot je e's en o's en ij's.
Haar haren waren lang en ravenzwart  Haar mond was mooi, haar ogen nog veel mooier  Zij droeg een donkerrode overgooier  En kleine felle vlammen in haar hart  En hij was blond, misschien wat klein van stuk  Maar sterk en vrolijk, en hij rook ook lekker  Hij had een bruine pet, een zwarte jekker  En ogen die verlangden naar geluk  Zo wandelden ze samen, hij en zij  Hun entourage was de stille hei  Zo liepen zij, het ideale paar  Op 23 meter langs elkaar  Een liefde door het noodlot uitgewist  Een meisje en een jongen in de mist 
Zij hadden samen 't groene gif gedronken, Zij wilden in hun verzen ondergaan, - Niet over eeuw'g liefde, sneeuw'ge maan, - 't Liefst zouden zij met vuile woorden pronken.  Er kwam een vrouw, - of waren 't and're vonken Die hen bezielden? - Zij zijn heengegaan, Verwaten, stoffig op de brede baan, Naar 't neev'lig stadsbeeld, waar de vriendschap slonk in  Een twist van prikkelbare jonggehuwden. Wie zou de minste zijn? - Het naspel was Een kort revolverdrama, dat weer luwde, - 
Men moet als men zich wil verrassen in de herfst  gedachten planten  in de grond van zijn bestaan en dan een winter wachten  want in  het vroege voorjaar komen uit omhooggestuwde aardse hoop dan woorden op  welke woorden? ja dat hangt af van de grond  en de gedachte maar  op lekkere lentedagen kan men ze 
Ergens in huis slaat hard een deur dicht en even wankelt de kleine giraffe van vrolijk oranje plastic. Geschenk van een 6-jarig jongetje dat pendelend tussen ontredderde ouders zijn lot onbegrijpelijk blijmoedig draagt.
Een vrouw past een jurk waarom haar man weg is weet ze niet het passen van de jurk vrolijkt haar op een man passeert de winkel ziet haar draaien in de ruit de vrouw trekt de jurk uit hier daar ginds lopen jurken met vrouwen erin geen een past
Hier raken alle windstreken de aarde land ingelijst door verre dorpen knipperlicht tussen zinkwit schuim kaatst zwarte vegen dansend over de weiden wegen totdat het erbij neervalt  in regenbogen eerst dan zakt het doek in beken stromen ach, de natuur behoeft geen woorden
Misschien rust op dit huwelijk geen levenslange zegen,  maar wel het soort zekerheid  van een te hernieuwen huurcontract  drie-zes-negen.  We zijn binnen voor de regen  van melancholie.  Misschien is dat minder passionant  dan vroeger, als je klaarkomt vraag ik 'wablieft'  en grappen in die trant.  Maar ik heb je meer dan vroeger lief:  er is zoveel mee 'jou' nu dat ik ken,  zoals ik ook voor jou meer ikken ben.  En allemaal samen hebben we dat zootje van zes.  (Zoontje bedoel ik, maar de schrijffout mag blijven staan.)  Vaak kan ik niet slapen  van het denken eraan.  En dan denk ik: net een heus gezin.  En ik tast naar jouw hand.  En jij slaapt evenmin. 
Het zomert al een beetje. Een dag in november een grote stralende zon heel veel zingende vogels.  Het gevoel  een jurkje aan te kunnen trekken, een heel bloot jurkje en te flaneren tussen meneren met dikke jassen aktetassen vol met winterboterhammen en winterpaperassen.  Ook het stiekem tonen soms ineens van achterstevens.
Het is ochtend. Geluk kan wel wachten.  'Ja, ik hoor u wel! Ik kom er aan!' Geluk is zo ongeduldig... 'Ik ben bezig! Wacht u nu toch even!'  Het wordt middag, het wordt avond, het wordt nacht.  Het lijkt of ik jaren heb geschreeuwd, maar ik heb gezwegen, ik was niet thuis.
Mooie meisjes duren niet lang. En de uiterst bekoorlijke blondines met groene, ja zeer groene ogen het kortst van al: korter nog dan een gedicht, korter dan de snelheid van het licht in hun groene, ja zeer groene ogen.
Niet voor mij, de ferme stemmen, de woorden als wapens en tweede huid.  Wat moet ik met schrijvers en praters? Ik wil alleen woorden waarvoor ik  zelf niet veilig ben, die (om het nog eens te zeggen) wit niet wit licht geen licht  doorlaten, laten bestaan in mijn vluchtend en  terugvluchtend lichaam.
Dit gedicht is een gezellig spel ganzenbord! Gooi vier voor de volgende gans.  Was het maar zo makkelijk om de dagen van regen met een hand vol ogen te omzeilen. Of vind jij het fijn om op de fiets kletsnat te regenen? Je staat voor het rode licht. Was het maar zo makkelijk om verkeerslichten met ganzen te omzeilen.  Gooi drie voor de put.  Soms doe je alsof je me uit de lucht hebt weg geregend. Alsof ik het tikken ben van het verkeerslicht. ‘Dat is voor doven, schat!’ ‘Ik hoor je niet.’ Was het maar zo makkelijk om irritante zinnen weg te knippen.  Gooi twee voor de volgende gans.  Hoe meer ogen je naar me gooit, Hoe minder ik vooruit kom. Straffeloos knip je mijn zinnen weg. Ik heb zin om jouw pion te slaan. Dan doe ik alsof ik je niet heb gehoord.  Gooi één om helemaal opnieuw te beginnen.
Ik maak de reis die ik nooit maakte, plan blijf liggen, ik begin hier waar ik ben en nu meteen, wees stil.  Ik zal vinden wat ik wil, het meer en meer, lichaam uitspanselwijd over het volle oppervlak gespreid, opstaan in drie tijden tegelijk,  het meteen vergeten, om halfzeven door de nevel en de spinnenwebben waden, blinden losdoen, hemel lezen als verwoesting als altijd
Krakend neerzitten en kijken naar wind op een foto. Hoe de geketende dansers buigen op rij!  Wij waren tien en wilden naar zee. Melkzuur in de benen, blaasbalg in de keel. Storm blies tranen  over de wangen, schelpengruis knapte onder onze banden. Wij trapten ons achteloos een weg.  Groen, blauw, wit namen we voor lief; zintuigen werkten vanzelf, op volle kracht.  Nu de brug over plat beeld; bezems schuren grijs vuil uit de hemel.
Als hij in de keuken staat de walm nog om zich heen van het geveld zijn, kijkt zij hem aan, zegt iets moeilijks over dagelijkse betrekkingen. Hij hijst het nog warme katoen tot aan zijn knieën op, alsof het antwoord in de stand van de voeten valt te lezen, kijken ze er beiden naar.
daar groei jij uit het licht je blik je handen je kleuren wit uit wit  je ogen sluiten geen ogen sluiten geen ogen in  je handen geven geen handen geven geen handen af  handen af ogen in daar groei jij uit het licht
Dit kleine prinsje, kraaiend, blij en rap, is 't enig wezen in het aardse tranendal voor wie hij in een afgrond springen zal. Nu ja, maar stellig van een hoge trap.  Van vadertrots zwelt hem de weke krop, want dit is nu toch 's levens suikerstang. Hij sabbelt, maar het duurt niet lang. Het zoet slinkt weg, de knaap groeit op.  En geen notaris wordt er uit die stek. Daaraan werd vaders geld bepaald vermorst. Toch is de jongen wel een flinke borst. Als krachtig fietsenmaker lang niet gek.  Maar vrolijk kraaien valt hem niet meer in wanneer hij, eens per jaar, pa's krot betreedt. De oude kijkt hem aan. Als jongeling gekleed, staat hij daar zelve, doch met Anna's kin.
Wat is het droste-effect vraag je en ik zeg iemand die leest over iemand die leest en dan steeds kleiner.  Teleurgesteld ben je en je vraagt is het ook iemand die slaapt met iemand die slaapt. Of iemand die de vriend is van jouw vriend.  Of woorden als parterretrap die andersom ook parterretrap en dan weer andersom ook.  En ik zeg een parterre met een trap en daaraan een parterre en daaraan een trap. En dan steeds kleiner.  Ik zeg zoals wij. Je pakt mijn vingers en ik de jouwe en jij de mijne totdat we een kluwen hand zien:
Lieve jongen dit is je vader, hoe is het daar op het slagveld? Mag je er zingen? Met je mooie bariton? Pas op voor de paarden daar maar ook voor de vrouwen. Je mag er wel aan nippen maar niet te lang op de lippen. Je krijgt er herpes van. En denk eran, hier bij ons is onze haan ook gestorven door een teveel aan kippen. Ik moet nu sluiten. Wij moeten buiten van de regisseur,
Hoe dromerig denk ik de wei zo'n eerste zomer zonder mij.  Het huis is leeg, de tuin in vol. De paardenbloemen pluizen bol.  De vogels maken geen geluid. Het gras groeit boven de rozen uit.  Heel voorzichtig gaan de bomen liggen om in slaap te komen.  Uit hun rompen rijst een woud. En het huis wordt niet herbouwd.  MORAAL  Ach wat groeit het leven goed als het niet van mensen moet.
Zo zijn het vaak onze meest eigene gedachten de meest nabije, de meest schrijnende, die wij door moeten strepen, uit moeten krassen.  Wij praten, een gat in de nacht.  Dit is het schrikkeluur, de uitgesponnen schrikseconde. Als honden zetten wij de tanden in het vod dat ons zo dierbaar is.
Het is al begonnen. Verleidelijk  fladderen rozen uit hun mond  blaadjes rondstrooiend die zoveel verbergen en zoveel beloven.  Ze planten een hele tuin in de grijnzende bek van de draak  die ze vandaag zo meesterlijk overwonnen -   of hoor ik in de verte al het veelkoppige gemorrel  van andere demonen? Het is al begonnen, juist.  Ze kraaien  victorie op klapstoeltjes.
Ik herinner me een gedicht dat ik nooit schreef, waarin het woord bunker veel wind door zich heen laat gaan en rijmen moet op hunker.  Het tocht er van hartstocht. Alles moet zich vasthouden. Als het over is blijken wij  elkaar vast te houden. Wat nu.  Nu, dus.
En tóch geloven dat het lente wordt, al valt de koude regen neer in stromen op kale, zwarte takken van de bomen; al zijn de dagen lichteloos en kort.  En tóch geloven dat de zon het wint, al houdt ze zich soms dagenlang verborgen; zoals een mens,in ’t donker van de zorgen, soms plotseling een zonnig plekje vindt.  En tóch geloven dat ’t gezaaide graan ontkiemen zal in koude, zwarte aarde; zoals God in Zijn Zoon Zich openbaarde:  Die leeft, maar uit de dood is op gestaan. 
Op mijn gitaar kan ik zacht een snaar aanslaan en dan mijn vingers vormen tot een ongewoon akkoord of laat des avonds langs de door de storm beruiste bomen gaan  'k Kan bladeren in een boek met platen of op een nieuw vel van mijn bloc een streep zetten of dwalen naar de stenen bank waar we eens stonden  Of met de trein naar Zandvoort naar het strand gaan en naar de grijze zee en de verlaten branding kijken en dan met gave schoongespoelde schelpjes in mijn hand staan
Het is een magere troost dat alles moet verdwijnen  en ik je hoe dan ook op een keer toch zou moeten missen, bij voorbeeld  door de dood. Ik hou van je, al kunnen we waarschijnlijk niet meer worden wat we vroeger waren of dachten te zijn. Geen verhalen over afkeer,  over waanzin of grote trouw: ik verlang naar toen terwijl ik ouder word. Ik denk nog veel aan jou.
het fluistert aan de hoeken het gonst in de stilte het komt langs alle muren omlaag de wind krijgt vleermuisoren tot het wantrouwen een kop met zes ogen opsteekt en het valse vermoeden vat krijgt. dat puilt er uit, vreet alles op vreet zich van binnen naar buiten met de knagende vraag waar is wat doet de ander op dit uur van de dag de nacht?
als het aan de wind ligt gaan alle bomen eraan of om  om en in het water gebeuren fantastische dingen de geluiden zijn angstaanjagend  angstaanjagend is niet de bedoeling  wij zijn van geen betekenis  daar gaan wolken takken papieren papieren takken wolken het is om het even  als het aan de wind ligt  komt er geen eind aan  dat is een fascinerende gedachte maar aan die gedachte hebben wij uiteindelijk  niets als het aan de wind ligt
Zij aan de andere kant van de tafel draagt haar hoed als een wapen waarmee ze de vingerafdruk van de jaren elegant overschaduwt. Was ze een  woning, ze liet zich met wijnrank en bloemen begroeien, groene klimop die zomer en winter de vraat aan de voegen verdoezelt, ze liet de haag  niet meer snoeien. Nu ze een vrouw is bedekt ze met mode de dood in haar huis, zet zich hoog op de hakken en trekt met de rand van haar hoed de groeven  het zicht uit.
Ik moet de wegen tonen die mijn vader liep, maar ook de plaatsen die mijn moeder meed. Die diepte waarin vader zich versliep was voor mijn moeder eerder lang en breed: de maten van haar waken in hun bed.  Haar wereld was niet groot, tien straten nauw. De kleine dingen waar je dan op let. Bewuste rondgang. God en wereld trouw.  De diepte en het oppervlak, het waken en de slaap. De wouden van de droom, de perken van het licht. Ik houd die twee maar moeilijk uit elkaar.  Maar nu ik hier mijn woorden samenraap, ontbindt zich, vader, moeder, haast uw paar. Kom toch te bed, en slaap en waak in dit gedicht.
Hoe ziet mijn huis mij arriveren? Wat hebben de meubels zonder mij verricht: mijn warmte gekoesterd,  mijn katten vertroeteld?  O, kon ik mijzelf eens vanuit mijn bank zien naderen, een blik werpen op de man die vanaf het trottoir naar me zwaait alsof hij gelukkig huiswaarts keert.
Moeder, languit in een poel van grenadine liggende te dromen van iets heel erg liefs uit het interbellum moest wel uit haar loopholes komen  Prompt zag je ze buiten lopen, grienende verdiendieren die nog moesten afleren te overleven Met de militaire tak van meditatie leerde moeder ons ze allemaal te slopen  Ook moesten wij het tuig postuum z'n sokken stoppen 'Een stoffelijk overschot zelf afgeschoten mag je best een beestje warmte geven'.
De scepsis is langzaam weggestorven en het laatste voorbehoud met de spotvogels vertrokken naar het heidense Zuiden wordt het langzaam tijd om te gaan sneeuwen, eerst langzaam, daarna dichter, tot alles blanco is en onverlicht, je reinste Middeleeuwen.  Mooi zo, dan nu maar eens een zwerver aan laten kloppen. Volluk! Hongur! Het licht in de boerderij gaat aan, de zoon wordt onderwijzer, de kleinzoon prof en voor je het beseft is het vakantie in Toscane.
Wij in dit grote gras, klaver, paardebloem en wat er wriemelt, wat ingewikkeld  wordt: de rups, de wingerd. Waaronder wij, weer overhoop, weer door elkaar. Wij lijken  wel. Volkomen. Verwarder dan de mieren, in dit bijzijn van de tuin, waarin begrepen:
We moeten meer hoelahoepen We moeten meer  springen We moeten meer
Niet alle vogels vliegen. Onopvallend zitten ze in het diepvries zenuwstelsel van de winterbomen. Eén op de tien, ’n ekster, slijpt zijn veren aan de diamanten vrieskou in de lucht. Niet alle jagers razen schallend door een woud, waar licht en groene tinten in samen werken aan ’n atmosfeer die ’t hen te moede maakt als snelle vissen in een weldoorgloeid aquarium.  De échte jagers, één op tien met deze mythisch-brooddronken bende, gaan ’s winters onopvallend naar het bos en keren, als de middag de hand al uitsteekt naar de avond, zwijgend terug, en hebben wat buit. Hun rug is gebogen, sierlijk & somber, zoals de honden die hen volgen. Maar voor hén vliegt de éne vogel op, vóor hen vliegt die ene vogel uit.  Nu komt er evenwicht op aarde.  De jagers komen terug, dalen af in de hand des avonds, waar al tien vogels rustig op stok zitten. Niet alleen: op het monochrome ijs – zie de hemel – stoeien mensen als kinderen, in ’t polderland, dat aan deze kant de jagers binnensjokken en aan de andere als een big ligt aan de tepels van een plotseling rotsgebergte, groeien massa’s fijne bomen, alsof ’t land er al te lang lag, schimmel dat bewees.  En die éne vogel in de lucht? Die ekster? Die zal als ’n zwaluw door de avond scheren, de koude wind door van z’n eigen vlucht, en met tranen in z’n oogjes kijken naar de bevroren molen met die adembenemend witte deken op het dak, de vrouw en, elders, de kar met sprokkelhout, de snoeiende boer, de introverte kerken, de oppermachtige bergwand, vaarten en daken, het werk bij ’t vuur. En na die krakeling zitting nemen tussen takken.
Zodra de steen er ligt herneemt zijn lot haar loop. De steen weet niet van opgeven: hij herhaalt zich;  zijn blinde hoort hem. Deze weet vooreerst nog niet wat te doen met wat  hem vreemd is. Hij legt beide handen op de toetsen, hij herhaalt wat hem is geleerd. Hij brengt wijzigingen aan; hij herneemt zich, raakt ontroerd.
De hemelen glimlachten toen altijddurend als de glimlach van de Mona Lisa; onder de wegwijzers en hun gerechtige arm blonk de spiegeling van lantarens in de poel met boomstammen, en altijd was ’t de bloeitijd van de distels, lasteraars leven hier niet, sprak het hooiland; later staken ze de weg neer; zoete moederkoek van de daken, polsstokken kruisten hamerstelen; harde houten neuzen van wagens besnuffelen het bos, zwepen doorvlogen de wolk bij de zuring, en ’t stof dooft de zomer als vroeger in de onweersdagen toen Usselo, keizerrijk op een kar voorbijratelde in zon en regen; snel flitsten de wielen en hoger dan de vliegen en vogels vlogen spatten de zonnestralen uiteen op de voerlui en dennennaalden, jij lieflijk goudstof van weleer
In Serajevo stierf de laatste beer. Zijn dierentuin was al een tijd gesloten, Omdat zelfs daar voortdurend werd geschoten En daarom kreeg hij ook geen eten meer.  Immers de Joegoslaven van weleer, Door wie in strijd met oude landgenoten Het eigen bloed geestdriftig wordt vergoten, Schoten ook alle dierverzorgers neer.  Het is helaas een trieste anekdote Die ik vandaag voor u op rijm citeer, Maar zo'n bericht bewijst ook deze keer Dat mensen zich gedragen als malloten:  Het grootste beest ter wereld heeft twee poten
Het veld was modder. Ik meed de wegen. Regen waste het avondlicht schoon. Prikkeldraad aan de rand sloot te hoog om de verte tegen te spreken.  Ik had zoveel jeugd bij te benen, angst stuwde op in mijn bloed, kreeg snelheid, werd overmoed. De wind hield zijn honden geketend.  Haas is een hartslag op lopers, een springveer door hoepels van licht. Ik liep. Ik zag niet de strik. Ik werd wakker in de handen van stropers.
vader kocht ooit een verzameld werk een bundel gedichten van degelijk merk  bij wat hij mooi vond zette hij strepen een enkele keer een uitroepteken  bij tijd en wijle herlees ik die zeer summiere biografie  in een code
Voor val ik. Ik voor val. Voor ik val. Val ik voor. Jij valt voor. Valt hij voor. Wij voor  vallen. Vallen jullie voor. La. Al. Val voor mij. Vooral. Hij valt voor. Voorval. Voor ik val viel  jij voor. Ik voor val. Is zij al voorgevallen. Het zal voorvallen. Zijn wij voorgevallen. Jullie  gevallen voor val. Nu zullen zij voorvallen. Viel ik niet voor. Jij voor val. Viel hij voor. Allen voor  al. Rol voor la. Val voor allen. Jij voorvalt. Val ik nu voor. Hij valt voor. Voor zij valt val ik voor. Val. 
Mijn vader schreeuwde moord, mijn moeder zette koffie  mijn vader klom op stoelen, tafels, leunde uit ramen, schreeuwde rampzaligheid en onduldbare pijnen, schreeuwde brand en van iets onverstaanbaars het naderende einde  mijn broers hielden hun oor tegen de grond, 'luister!' riepen ze en sprongen op, 'er komt stilte!'  ze holden weg, struikelden en vielen in prikkeldraad, ingewikkeldheid en onbuigzame principes  en mijn moeder ging met haar hand door het haar van mijn vaer en mijn vader zweeg.
vanochtend na het ontbijt ontdekte ik, door mijn verstrooidheid, dat het deksel van een middelgroot potje marmite  (het 4 oz net formaat) precies past op een klein potje Heinz sandwich spread  natuurlijk heb ik toen meteen geprobeerd of het sandwich spread-dekseltje ook op het marmite-potje paste  en jawel hoor: het paste eveneens
Terwijl het licht zich probeert te ontvouwen, is de stad opstandig, de verschrikking heeft zichzelf overleefd, het einde nadert de onderdanen, nadert de onontkoombaarheid.  Het grillige licht wil bezitten wil veinzen, maar het licht is machteloos, het licht is ontmanteld.
Ik schrijf gedichten als dunne bomen.  Wie  kan zo mager praten met de taal als ik?  Misschien is mijn vader gierig geweest met het zaad.  Ik heb hem nooit  gekend die man.  Ik heb nooit een echt woord gehoord of het deed pijn.  Om pijn te schrijven heb je weinig woorden nodig.
het kamerlandschap breekt zich in de broze dingen van dit 4-dimensionaal bestaan  de doden die ons tevergeefs omringen zijn hier schoorvoetend langsgegaan  en hebben ons hun kleur gelaten  o vormen die een mens moet haten o grijze daden in een vreemd beheer
Wij begrijpen ach zo veel, ja misschien alles wel verkeerd; hebben daarvan het tegendeel misschien te hard geleerd. Ik maak dus mijn verontschuldigingen over het hopeloos misverstand en ons hopeloos onverband met alle dingen. Wat heb ik dan in godsnaam bedoeld zoals ik door de wereld liep tussen de werkelijkheden door? Heb ik dan niet gezien, gevoeld dat ik mijn hele leven sliep? En waar sliep ik dan voor?
de standaardmolen in Sellingen   daar staat hij  al jaren te  wachten op  wind  tussen de boeren  hun huizen en koeien  in de wei  staat hij recht  zijn wieken stijf  en zwart  als hijzelf  de molen  wachtend op wind  op een heuveltje   (wij noemen hem standaardmolen  op zijn driepoot heel alleen  wachtend op wind) 
Ik trek mij terug en wacht. Dit is de tijd die niet verloren gaat: iedre minuut zet zich in toekomst om. Ik ben een oceaan van wachten, waterdun omhuld door 't ogenblik. Zuigende eb van het gemoed, dat de minuten trekt en dat de vloed diep in zijn duisternis bereidt.  Er is geen tijd. Of is er niets dan tijd?
Dat is het ergste, als je soms dacht dat je leuk was, dat je mij met terugwerkende kracht laat  stampvoeten op de vloer in de keuken bij je moeder waar de afwas voor mij stond en jij  me hielp de dingen op hun plaats te zetten en op de hare. Met de toegift van je lach mij,  aangedaan om nooit meer te vergeten, mini- maal onbereikbaar maakt tot het product  van je berekening tot slot wel uit moet komen op nul, en samen met dienbladen, afdruiprek  en teil de vaatkwast vol olijk schuim aan jeugd en liefde ongerept de kast ingaat. Ach.  Had ik eenmaal alles opgeruimd geweten wat ik nog altijd dacht: hoe leuk je was.
Eer maakt men lakens wit met inkt, Eer speelt men schaak met bezemstelen, Eer vindt men nog een roos die stinkt, Eer ruilt men stenen voor juwelen,  Eer breekt men ijzer met zijn handen, Eer zal men stijgen in valleien, Eer legt men een garnaal aan banden, eer leert men geiten kousen breien,  Eer plant men bomen op de weg, Eer zal men kakken in zijn hoed, Dan dat ik u mijn ziel blootleg En zeg wat ik thans lijden moet.
Toen zij zijn liefde had verkoold -  Vrouw van verzenging - toen ontsprongen Hem vreemde grillen: als idool Gaf hij haar schoot een negerjongen!  Lang had hij naar dat hart gedongen, Francisco van de Spaanse school, Penseel en handen uitgewrongen, -  Nu is hij in een ets verdoold.  Maar op dit kleine plekje vond Hij eind'lijk rust om te gaan slapen:  Hij laat haar over 't zwarte gapen,
Naar John Donne (1572-1631)   Kom, Vrouwe, geen seconde rust voor mij,  Totdat ik - lig, nou ja, maar werk daarbij.  Ziet men de vijand, - ook wie nimmer kruit  Geroken heeft, houdt 't wachten dan niet uit.  Die gordel af, die straalt als 's hemels kring,  Maar om een wereld sluit van schoner schittering.  Speld van uw borst die plaat, die met pailletten  Der dwazen blik de toegang moet beletten.  Rijg los, 't uur, dat zo welluidend slaat,  Zegt mij: 't is tijd, dat gij naar bed toe gaat.  Uìt dat korset, dat 'k zijn geluk benijd  U na te zijn, te stààn, en dat altijd.  Uw jurk onthult een pracht als bloemenweiden,  Waar heuv'lenschaduw steels vandaan komt glijden.  Dat nare kroontje kan nu af; toon nu  De diadeem van haar, die groeit op U.  Die schoenen uit; betreed dan veilig  Dit bed, der liefde tempel zacht & heilig.  Als men een Engel van de hemel ziet,  Is Die in 't wit, als gij, die 'n hemel biedt  Als Mohammeds paradijs; gaan geesten beide  Soorten in 't wit, toch kan men onderscheiden  Een goede Engel van een boze geest:  Dees' zet ons haar rechtop, en die ons vlees. Laat vrij mijn handen dolen, laat ze gaan,  Van voor, van achter, tussen, boven-, onderaan.  Amerika! Mijn nieuw-gevonden-land,  Mijn Rijk, 't best met één man slechts bemand,  Mijn Mijn van Edelstenen, Keizerrijk,  Oh, hoe gezegend dees' ontdekkingsreis!  De vrijheid vind ik pas in deze banden;  Zo zal mijn zegel zijn, waar nu m'n handen.  Spiernaakt! Eerst zò kan men de vreugden leren,  De ziel van 't lichaam, 't lichaam van de kleren  Bevrijd. Juwelen zijn slechts, zo te zeggen,  Atlanta's appels, om mànnen voor te leggen:  Wiens oog voor vrouwensieraad schittert, wel,  't Hunne wil de dwaas misschien, niet hèn.  Zoals een leuke boekomslag voor leken,  Zo moet de opschik van een vrouw bekeken;  Zelf zijn zij boeken van mystiek; géén dan wij  (Wie hun onbesprokenheid genadig zij)  Moet die ontsluierd zien. Welaan, toon nou  Aan mij, vrijuit als aan een vroede vrouw,  U zelve. Vort nou, ook dit linnen weg,  Op onschuld staat geen straf, wat ik U zeg.  Hier, kijk: ìk ben al naakt; nu dan,  Wat moet U meer bedekken dan een man...
gekregen in '86 dop vervangen in '91 houder vervangen in '93 clip vervangen in '98 dop opnieuw vervangen in '02 gouden pen vervangen in '07 met deze pen geschreven in '09  alles anders alles hetzelfde
onder langgerekte hooggestrekte bomen woon ik in een groot geruis wiegend in de ruimte sta ik boven op mijn lemen huis.  als de bomen ben ik langgestrekte ruisvrouw in de wind. in mijn grondhuis slaap ik  tussen de wortels van mijn onder-wakend kind.
In het halfduister van de A-6 struint tussen zwerfvuil iets geelogigs  Twee werelden die elkaar kruisen: de gebaande en de naakte de gekooide en de wilde de verzadigde en de hongerige  Vos die ik was mens die ik werd
Het puntdak van de carroussel. Het hoorntje van een ijsje. De petticoat van Annabel. De staart van een radijsje.  De punt van een vierkleurenpen. De koplamp van een scooter. De feestmuts van mijn zusje en een bordpapieren toeter.  Die hele rij voldoet compleet aan de gestelde regel. Maar als mijn tante knoflook eet, heb je pas echt een kegel.
Wij hadden vroeger in de tuin een hele ouwe schutting waar ik met pijltjes op gooide maar er zat een gat in en op een novemberdag  gooide ik er door en trof de buurman dodelijk.  Van de opbrengst van zijn  pakken hebben we hem net kunnen  begraven, maar eergisteren kwam er plotseling een man van de burgerlijke stand vragen waar de buurman toch was  en nog zie ik de ogen  van mijn oudste zuster sensueel oplichten toen ze vertelde dat hij 
Opnieuw moesten wij, noodlot, op een stille morgen in maart elkaar zien staan, de straat waar zij stond achterin, voor ik, de handen langs de vensterbank, voorbij het holle der portieken, haar tegenging, ontving wat zij tot het midden had bewaard: een lachje zijdelings, o god hoe dapper kunnen wij dan verder! Wat rest er echter van ons samenzijn?
voor niemand hoef ik me nog druk te maken aan niemand hoef ik nog verantwoording af te leggen of vergeving te vragen  niemands uitzichtloze positie hoef ik nog ter discussie te stellen in niemands leven hoef ik mij nog te verplaatsen.  de eerste voorboden van de dood maken hun opwachting en het lichaam glijdt als zand tussen de vingers door. de zintuigen op non-actief.  wild en wanhopig klamp je je aan het leven vast en je isoleert je van andere zodat je allengs meer vertrouwd raakt met de introversie van de dood.  la voor la word je leeggemaakt totdat alleen de lege binnenkant je raakt.
Sta op! Over de heuvels en dalen Is de lente gekomen. Als dwaas zingen nachtegalen, koekoek, patrijs en lijster. Langs de oevers der stromen Beuren roos en papaver Hun fluwelen petalen. Sta op! Over heuvels en dalen Is de lente gekomen!
Men zit met zijn schimmen in de tuin, licht bladert schemer, er ademen oude nalatige vragen men zwijgt zich tezamen, is sprekend zijn naaste het is later, onhoorbaar als tijd  men zou dit ingedikt niets willen stillen ontmaken deze langzame cirkel, dit doodlopend loze moment willen wissen in scheurende zijde, ontastbare tastende voeten voorbijgaand over het grind  zo duurt men nog even, uurglazen, eetgrage boeken doodsnood van hongerend voedsel, dan vindt zich het sterfelijk licht uit en gaat men, gaat men naar binnen, gehoorzaam, verhoort men het donker -
Je mist meer Dan je meemaakt  Helemaal Niet erg 
Het zand in haar navel, een ijsje in haar hand. Smelt het, dan zand erover. Strand vlakt uit. Ze noemt de wind een val, blaast hem aan bovenhuids. Uit de zee doemt mist die haar  inkuilt in een glazen kist. IJsbloem in de zomer. Loodzwaar achter een raam met leeftocht staan. Het licht doorwaden in een lens. Tintelingen in een glasfiguur. Slaapt zij zich uit, schrikt  in water, verzonken in een opgelicht donker. Zo komt zij in beeld. Daarbuiten ga ik in haar zwijgen op. Ze ligt glanshard in haar huid. Wat nu aan het zicht benomen is, ruist 
onverschrokken bij braindrain de schoonprater springt van nest naar vogel en blijft opgetogen in de spaghetti van glossolalie lepelen  bepaalde aspecten moeten worden meegenomen als je niet bepaalde effecten voorkomt  maar kunnen ook blijven liggen als vorm van antwoord  zoals de schepping ook is bepaald die met mensen in de supermarkt al te toevallige offers heeft afgewend daar komen we onszelf tegen in de ethiek van het economisch leven  zorgvuldig produceren en consumeren er is een omslag ontstaan in de omgang een kwestie van gewenning invulling van verantwoordelijkheden meer vulsel dat uitspruit tot vullus toegevoegde waarde strijkstok van strijkages
De zon is een Antwerpse planeet De aarde houdt op bij de Schelde Cyclonen gaan liggen op de Groenplaats Van alle machtige steden die vallen Valt Antwerpen het laatst Tot op het laatst autochtoon.
I  Zij kunnen het niet laten licht te geven, hun drijven is aanwezig in de nacht als liggen er twee lampen in het water gelijk van sterkte, van gelijke kracht.  II  Je wilt op veren met ze mee en je besluit ze brood te geven.
Ik liep om vier uur 's ochtends door de stad en zag de dingen moe met vroege ogen aan en sprak bekrachtigend de naam van ieder ding   - aanlegsteiger, vuilnisbak, twee fietsen brugleuning, benzinepomp, lantaren -  En 't was als snoerden deze klanken de schepping meer tezaam.  Zo ging ik door de schemer met naam en naamwoord noemend en sprak tenslotte om onbetwister te bestaan en voort te leven mijn eigen naam tientallen malen voor mij uit.
Half in de zee, half in de lucht, gedragen een schoorsteen op en naar beneden kijken vragende vingers van de waterplanten.  Kont in de lucht, rug naar de wolken voeten met vinnen, hun gelijke lijken maar hemellichaam blijken in den hoge  voor stille vissen, bezig er te zijn glad rond de graten, ogen altijd open en geen benul van het immense droge.
't is takkenweer. het kind bemint zijn vader zeer.  het spel begint. ik was de vader, zegt het kind.  de vader staat verbeten op. de vader slaat  door haat verblind de deur in 't slot. 't is bitter koud.  de vader zint: ik zoek een vrouw, ik maak een kind. 
Leg de ketting klaar en hark mij tegen draad van kokkelgeur, het ganzenei moet stuk voor stuk gezwellen. Toe maar, bakkelei wat bokbederft, jij stropop volle maan. Je lazerij nu pruimsteen en dan vellen speelt geen rol, maar hou van mij.  Knip mijn oren, snij die staart. Dat kindschap zweet in appeltaart vol hoedendoos en razernij? En dat octaven biceps buitenspel erfdienstbaar gaan, mits bloed gescheten foute formulieren bij? Dat scheelt geen hol. Maar hou van mij.  Zing één voor één de nagels uit mijn poten, hák. Geen jarretellen luxe geitebrij vol sap ontstoken lippen meer, geen molleblinden eetgerei of ellepijpen dood getij. Geen rollen meer. Dan hou van hou van hou van mij. 
De vorm van een hart is een leugen maar in haar tuin, het hart van een middag heeft ze op me gewacht, haar stralende gezicht door licht omkranst, ze krijgt goudinjecties om kalm te blijven  Ze heeft onze afspraak afgezegd, opnieuw gemaakt Het gras woekert, bloemen overschreeuwen elkaar, ranken rond de tafel met blinkend bestek veldsla omzoomd door tomaten  En in het midden van de tafel een bord mat glimmende filet americain in de vorm van een geprakt hart  Er is iets bijbels aan haar naam Mijn blik dwaalt van haar wimpels naar de geloken blinden van huis
we spreken de stoel af, het venster, daarbuiten de put.    hier het laken en daaronder het naakte slopende meisje  midden de muur hangt ingekaderd het toeziend oog; de camera's doen hun werk  en zonder hieraan afbreuk: een stoel wordt geen stoel, houdt huis. zo ook het raamkozijn, het tekort van de put. het haar dat haar bewaakt  De slaap   sloopt niet meer   droomt onafgesproken. het venster graaft zich in het uitzicht in  - eerlijk is eerlijk
Ik heb het raam dichtgedaan om de zomer niet te horen maar de zon brandt door de muren en de vliegen draaien hun motoren klem in de gordijnen.  Een hond en een kind kunnen blij en slapen tot het gisteren wordt. Auto's die nog stilstaan. Adem, zonder te bewegen. Het glas in mijn hand bevat schommelend water.  Maar de zomer is een luid blaffende hond. De zomer is een optocht van geluiden en de vliegen raken niet op. Het raam heeft geen enkele functie.
Hoog opgestapeld fruit was lang op reis voordat rottende druiven hun vertrouwde huis verlieten om door haastige of trage laarzen geplet met Amsterdamse modder ongegeneerd naast alle soorten schoeisel de laatste liefde te bedrijven Sandalwood, olijven en geitenkaas omarmen vriendschappelijk verse wafels van Goudse stroop Schreeuwende bakbananen tussen bloedende mango's Het alledaagse stadsrumoer kust geuren van plantages en moerassen zonder muggen en malaria Pruiken worden gepast, stoffen afgemeten Er is alles om wat krult snel steil te straighten Ter hoogte van zwetende oksels en alle-kleuren- ellebogen is alles of anders in elk geval bijna anders te koop. Maar ik, ik kijk alleen en luister Waar ik ook loop, ik ben er thuis en elders met om mij heen geluiden die ik niet maar tegelijk zo goed versta. De wereld wandelt mij voorbij Er is geen goed, geen fout, maar even heel veel Leven. Hier wordt de toren van Babel elke ochtend opnieuw gebouwd en zonder berouw of mede- dogen rond zonsondergang toch met vereende doch betaalde krachten weer schielijk af- gebroken tot stilte van verlaten vuil.
Ik ging daar naar een winkel om iets wat bestond te kopen. Ze konden mij daar niet verstaan, dus wees ik kleur aan, zweeg hoe hol, boog ik hoe rond, trilde hoe licht, bewoog ik hoogte, lengte, breedte. Ze zeiden: wiewie wiewiewie en legden heel hun toonbank vol met veel wat ik niet wilde. Ik moest naar huis terug. Ik moest er woorden bij. Maar hoe te weten of wat ik ik mijn woorden zei en zij in hun taal anders ook in hun taal net zo heette.
Ouder worden en niets meer begeren, Niet van zichzelf en ook van andren niet, Geen liedren meer om vrouwen te bezweren, Alleen een lief dat liever contanten ziet.  Wat mij verlaten wil, dat laten varen, Geluk gelaten door genot vervangen. Slechts de herinnering aan de droom bewaren, Waarin ik bellen blies met holle wangen. 
Ze moesten inderdaad gaan, ik had het gezien aan hun gezichten die langzaam veranderden van die van kinderen in die van vrienden, van die van vroeger in die van nu.  En gevoeld en geroken als ze me kusten, een huid en haar die niet meer voor mij waren bedoeld, niet zoals vroeger, toen we de tijd hadden.  Er was in ons huis een wereld van verlangen, geluk, pijn en verdriet gegroeid, in hun kamers waarin ze verzamelden wat ze mee zouden nemen, hun herinneringen.  Nu ze weg zijn kijk ik uit hun ramen en zie
dat komt gewoon doordat zijn vader eens. gewoon omdat zijn vader in zijn jeugd. doordat zijn vader in zijn jeugd gewoon. gewoon al in zijn jeugd zijn vader toen.  omdat zijn vader ooit eens tegen hem. ooit gewoon eens in zijn jeugd hem tegen. dat komt gewoon doordat zijn vader ooit. gewoon hem in zijn jeugd toen ooit al eens.  ooit eens tegen hem en nooit zijn moeder. nooit zijn moeder in zijn jeugd zijn vader. gewoon toen tegen hem zijn moeder ooit. nooit eens in zijn jeugd gewoon ooit vader.
Ik wil dood Zoals vijfenveertig procent van de Belgen  Ik heb niemand 'Omdat je nooit in liefde hebt geïnvesteerd, liefje'  Ik begin Ga verder Sodium  thiopenthal Zo, je bent bijna buiten westen Dan pancuronium bromide Je longen begeven Dan potassium chloride En je hart houdt op  Dat kan ik nooit onthouden
De zomer kan me gestolen worden. De ramen open op het gekkenhuis Der wereld. Het knarsend etsgeluid Van het geschreven woord. Een nagel krast Het marmer tot wit stof. Het gouden kalf Verdrinkt in schuimend biest van de profeet. 'Gij zult geen andere goden!' kalm nou maar, De sleet zit in de baard van kemelhaar. Een korte broek geeft brandnetels een kans, Een zinken teil vol ranja lest de dorst Beter dan alle kruiswoorden op spons. Er loopt een lichtval van woestijnzand Vanaf het doopvont van gebeitste vroomheid Naar de verveling van het schaduwdal.
Glad  dit blad, wit.  Nat git spat, klit.  Tart drift, zwart  gift, hard schrift.
Steltloper, visnetkousen - de giraffe. Elegante hoefjes klakken op de vloer. Wimpers, langer dan die van Madonna. Op zijn kop een kapstokje in crème velours.  Wat zou hij bedoelen met zijn blafjes? Vast iets heel mooie - giraffenpoëzie. Ik sta te laag om hem zelfs maar te aaien. Hij is te chic voor dat soort kindergrapjes.
Ik had gedacht dat ik je kon vergeten, en in de zachte nacht alleen kon slapen, maar in mijn onschuld heb ik niet geweten dat ik bij elke windvlaag zou ontwaken:  Dat ik de lichte trilling van je hand weer langs mijn sluimerende hals zou voelen - Ik dacht dat het vuur dat in me brandde als de witte sterrenbaan zou zijn afgekoeld.  Nu weet ik dat onze levens zijn als een lied waarin de smarttoon van onze scheiding klinkt en waar alle vreugde terugvloeit in verdriet en uiteindelijk in onze eenzaamheid verzinkt. 
(liedje)  's Avonds gezeten op een hek zag ik het naad'ren van een trek:  een grote biefstuk kwam voorbij, gebakken aardapp'len en prei  gevolgd door flensjes, Franse kaas, een dikke pens, een volle blaas.  Daar achteraan op zijn gemak slofte de koffie met cognac,  en in der wolken tekening: ziedaar, daar kwam de rekening!
Het is net of het zo stil is;  zo heb ik mij aangetroffen.   Ik ga rechtstaan en rek mij uit. Ik draai mij om. Blijf roerloos staan.  Ik hoor hoe het wiel stil valt. Ik blijf zo staan.  Dat zachte gesuis  hindert niet: uit mijzelf komt het voort.
U bent hier met twee, telt u mee?  Wat u ook doet. De hond heeft gewaakt, vandaag was het goed.  Uw eigen woorden (twee in getal) wapenen heel het heelal.  Vandaag is het goed. Ik doe met u mee.
de blauwe inkt en het groene boek de zilveren lepel en de gouden kan  de inkt, het boek, de lepel en de kan het blauw, het groen, het zilver en het goud  de, het, de en de het, het, het en het  het geel, het wit, het paars en het rood de doos, het licht, de beker en de ring
Einde winter, het ontvroren gras wilde nog niet erg, zagen we tegen donker in de sloot de nieuwe. Twee witte. Ze voeren langs de korte kant zo vanzelfsprekend of ze van het dode paar het werk hadden opgekregen. Naar het meer, de brug en terug om bij de steiger stil te zitten.
Eens kijken of een hert nog kleiner kan, ik maak bonsai, heeft de natuur gedacht. Saté-prikkers als poten, hazenvacht, vrij kilo vlieggewicht. Daar staat hij dan.  De kantjil uit de Oost: made in Taiwan. Het brekebeentje leeft slechts in de nacht. Alles is groter, alles is verdacht. Gevaar, gevaar! Zijn staartje trilt ervan.  Hij heeft dan wel het lichaam van een haas, maar niet het hazenhart. Hij overleeft door moed en slimheid, iedereen de baas,  vertellen de legende om hem heen. Ik weet niet of het waar is, maar hij heeft vlijmscherpe tanden en hij bijt gemeen.
Wij hebben ook vannacht weer niet geslapen, wij hadden wel wat anders aan ons hoofd: we leken even voor elkaar geschapen, en alle leugens werden weer geloofd.  Toch hebben we zeer van elkaar gehouden, het is gekomen als het is gegaan; verder blijft alles altijd bij het oude: de Moor kan gaan hij heeft zijn plicht gedaan.  Er stonden 's morgens mannen in de bomen en zaagden zinvol in de takken rond. Ik ben gegaan zoals ik ben gekomen, maar met de smaak van sterven in mijn mond.
Den Haag, stad, boordevol Bordewijk en van Couperus overal een vleug op Scheveningen aan, de villawijk die kwijnt en zich Eline Vere heugt.  Maar in de binnenstad staan ze te kijk, deurwaardershuizen met de harde deugd van Katadreuffe die zijn doel bereikt. Ik drink twee werelden in ene teug.  Den Haag, je tikt er tegen en het zingt. In de passage krijgt de klank en hoog weergalmen en omlaag een fluistering tussen de voeten over het graniet; rode hartkamer die in elleboog met drie uitmondingen de stad geniet.  
er is niet meer bij weinig noch is er minder nog is onzeker wat er was wat wordt wordt willoos eerst als het is is het ernst het herinnert zich heilloos en blijft ijlings  alles van waarde is weerloos wordt van aanraakbaarheid rijk en aan alles gelijk  als het hart van de tijd als het hart van de tijd
Eer maakt men lakens wit met inkt, Eer spreekt men schaak met bezemstelen, Eer vindt men nog een roos die stinkt, Eer ruilt men stenen voor juwelen,  Eer breekt men ijzer met zijn handen, Eer zal men stijgen in valleien, Eer legt en een garnaal aan banden, Eer leert men geiten kousen breien,  Eer plant men bomen op de weg, Eer zal men kakken in zijn hoed, Dan dat ik u mijn ziel blootleg En zeg wat ik thans lijden moet.
Ik ben een arme man en ik verdien mijn dagelijks brood in schande.  Ik haal dat is mij opgedragen met emmers water uit de regenput en voel mij schuldig omdat ik modder op de bodem zie. En zo begint de dag nog voor het kwaad ontwaakt is.  Een hand voor mij is witter dan een bloem en het is waar dat woorden  mij vreesachtig maken.  Ik leef zo. Ik ben zo.  Mijn dag verstrijkt in regelmaat van schande. Ik ben een arme man en alle leven doet mij zeer.
Soms denk ik: ik zeg u, zolang ik je al ken, hoewel ik heel gewoon geliefde van je ben en je nooit doet alsof je ouder bent dan ik, daarbij: het geldt ook andersom. Voor jou ben ik geen jij. Laatst zei je: ik zeg u, zolang ik je al ken, hoewel ik heel gewoon geliefde van je ben en het normaal zou zijn als ik je altijd joude. Maar ik vind u erg mooi. U is het kortste woord om van elkaar te houden.
Je moet, zegt men, een keer volwassen worden. En bedoelt dan waarschijnlijk: heel serieus over God, Staat en Vaderland meemummelen, en nooit eens roepen: 'Krijg een dikke neus!'  Geen grapjes maken over het soort zaken waarmee zelfs een magnaat te worstelen heeft. Vooral, wanneer hij door een Hongkonggriepje geveld is. En plots merkt dat hij nog leeft.  De kans bij mij is, volgens de bookmakers van Londen: 13.000 tegen 1. En die, zegt men, verstaan hun vak. Helaas:  ik zal dus altijd onvolwassen blijven. En ik moet toegeven: bij elke schimmel, denk ik nog steeds: 'Ha 't paard van Sinterklaas!'
Nou, hier woon ik dus  't Is niet groot  Maar ik zit overal dicht bij  Midden in de stad, erg handig  Ga zitten  Mijn polsen  Ach, 't is niks  Je mag het wel zien  Doorgesneden  Het deed geen pijn  Alsof je een envelop dicht likt  En je tong snijdt  Wil je koffie  't Is stil  Zag mezelf liggen  Een dode merel op het tuinpad  Kon overal heen  Dwars door de muren  Met melk  Ben naar het kerkhof gegaan  Daar kom ik te liggen  Achter die twee eiken  Naast onze teerbeminde  Diepbetreurde Adriaan de Groot  En de heg  Alleen je botten  De rest heb je nodig  Voor het spinnen van je vleugels  Suiker  Doorgesneden  Het leek wel of ze overgaven  Even was er niks  En toen alsof er twee  Bloemen opengingen  Hoe kun je zoiets doen  De schande  We stonden altijd klaar  Alles kon  Kindje, waarom  Altijd schone kleren  Je zou eens een ongeluk kunnen krijgen  Natuurlijk ben ik gek  Verdwaald  Elke week moet ik  Een keer  Naar hem toe  Ik praat  Hij knikt  En zegt  Tussen elf en twaalf  Dat hij een vriend is
kom met de wind door de canyon, mijn liefste! fluister je woord in mijn oor! zeg dat ik je man ben aan wie jij je wilt toevertrouwen!  wachten wil ik nu niet langer op wat winderige woorden 'k wil je mond zien en die kussen. vergarend langs de rotsen vliegt mijn gedachte naar je toe.  hier, ver weg van jou, gedij ik net zo min als de kleimais die in het zand groeit. laat me bij je mogen komen.
je zou van elke dag iets moeten overhouden, vandaag misschien het beeld van beukenstammen, zoals ze langs de weg gestapeld lagen en je hun binnenste kon zien dat leek op het vruchtvlees van pompoenen  of de plek waar ze onder een dunne sneeuwlaag stonden, wat iemand zei, bijvoorbeeld, dat het naar prinsessen rook en iemand anders dat het goed zou zijn hier later nog terug  te komen om er een kleed te spreiden tussen de sleutelbloemen
De passage van de twee ravenzwarte vlechtmeisens vuur- straalogig de diepe straat door brengt de nacht teweeg.  De hengst de merrie bevruchtend, zijn fabelwindvleugels over haar, de samenhuivering hoef aan hals: uitgeveegd.  Door de lievezoete voedster opgevreten een spijze wordt het miserabele nest kleverige misgeboorten dat ze kreeg.  Tot haar onlichamelijkte aangetrokken van deze nacht win ik, lichameling, de wil die volhoudt de min van Hadewich.
De hel dat zijn wijzelf, door hagel op ijzel met slag in wiel. Languit vallend in de bevroren pap op straat  slaken wij geen kreet dan zwijgen. Wie heeft dit bedacht? Wij zijn zelf uitgegaan, met tassen voor voedsel  en een muts om ons gezicht grappig te doen uitkomen tegen de lucht. IJdele voornemens banen zich wegen  naar binnen waar duisternis heerst, een ongehoord gewiste voicemail, een ongedoofd zoekgeraakte sigaret.
Radiobericht: de politie heeft vannacht het lichaam van een vrouw gevonden in de straten van Amsterdam. Naam en leeftijd onbekend. Doodsoorzaak: onbekend.  je zoekt het woord voor de rand van de haven die als een muur uit het water rijst. je denkt ik vind het als ik zo ga liggen op het asfalt  je hoofd een aarzelend schip voor de stoeprand je jas tot aan je hals voorzichtig nu een aai je been vlugvluchtig de hoek om.  of  Ga liggen op het asfalt je hoofd net niet tegen de stoeprand aan. Ram een schip tegen de kade Maak twee gelijke barsten in een schedel  tot de tegels helder kraken. Rakelings het plein waar ruimte om je oren waait als vlinderslag in vlagen van paniek. Neem een k voor in je mond.  Een stokkende kade om aan te staan.
Wij zijn gelukkig. Buren bonken op onze muren: 'Wij ook! Wij zijn ook gelukkig!'  Voorbijgangers blijven staan, drukken hun neus tegen ons raam, roepen: 'En wij dan... Vlak ons niet uit...! Alsof wij niet gelukkig zijn!' lopen peinzend verder, vragen elkaar: 'Wij zijn toch gelukkiger dan wie dan ook? Dat is toch zo?'  Kinderen sluiten zich bij hen aan, dansend, zingend  maar wij hierbinnen, weggezonken in het schemerdonker, wij twee, wij zijn het gelukkigst.
als rood en weemoedig het daglicht gaat liggen commissies weer zwijgen den haag zich verbergt  tirannen in bunkers de weldoener spelen de lente een klaproos op slagvelden legt   als kinderen vragen waar vaders naar toe zijn als wie er asiel zoekt geen brood krijgt maar steen  dan weet ik van zeeën van nooit en nog verder en dat liefde vluchtte per voertuig verdween   er stroomt nog wat water door stille rivieren er houdt nog één boompje haar blad even vast  de adem van morgen valt wit op de golven legt zorgzaam een deken op hemelsblauw gras  
ik val, ik val net niet, ik sta, ik sta mijn mannetje, ik hou toch stand, ik hou me goed, herstel, o nee, ik val, ik val opnieuw, wiebel, wankel, struikel even, kom weer overeind, nee, nú val ik echt, ik val lelijk tegen, glij tegen de grond, bijna, zwaai weer recht, sta weer pal mijn mannetje zo stevig op de benen, au, o nee, ik hou het niet meer vol, zwaai wiegend nog even, armen wijd en treurig grijnzend, molenwieken piepen, knarsend struikel ik, ik val, ik val tegen maar kom met scheve grijns weer overeind.
Hier liggen we, een mond van elkaar verwijderd. in feite zou het nog kunnen, maar de spieren doen het niet, zuren hebben vandaag geen zin. na het laatste zuchten, gas dat ontsnapt uit onze  ventielen, opgenomen in de schoot der onverschilligheid, toevallig, een prachtige zomerse dag zoals deze, grijns je, zo lijkt het. de lippen zijn definitief geweken.  ik weet het, liefste,  de hitte verstrijkt onze weinige uren en al kijken we diep uit onze ogen, het maakt ons in wezen niet uit. straks als het afkoelt, en donkere motieven de aanblik bepalen - de vrolijke rimboe van het karkas -  zijn we net zoals afrika. men is daar één met de natuur, men wacht er al jaren op regen. en men gelooft er, geloof er voor iedereen mee:  uit ons wordt nieuwe liefde geboren.
Hier stijgt ze op met de laatste lieferink mee, ze kan het niet tegenhouden, zang zingt de rouw onder haar kapotte nagels vandaan was jij de zoom uit haar rok, ze trilt maar staat as een standbeeldje in deze schitterbare lucht in deze laag is het moeilijk ademhalen ze zoekt het verdwijnen terug en waar  het verschijnen begon precies hier precies  in de rapsodische vlucht van de soloviool heeft een man het in zijn goddelijke verstand stervens koud, heb je het nu al koud, vraagt ze tiri tsirrie, vanavond of bij slecht weer zitten wij op een aardkluit of een hoeksteen gaan onze voeten meebewegen nu is alle taal geheimtaal of een sluier van repressie maar uw lieve glimlach hoort ons wel
Hier waar het niet kan komen de woorden elkaar afstoten  Dit wat men noemt 'het vrije veld' het kent horizon noch grenzen  Uit de hemel hangen draden, slordig afgehecht bewegend in de wind (want altijd waait het daar)  Verder beweegt er niets Een paar losse stenen slurpen zich vol licht (alle schaduwen verdwenen)  Toch moet het hier ergens zijn, beginnen wat men later zijn herinneringen noemt  Maar nu nog een toestand waar geen mens vat op heeft, waarvoor geen woorden zijn:  Een en al onaantastbare luister.
Wanneer je in slaap valt, je hardgekookte lichaam nog  op pijnlijke prikkels reageert, van houding verandert,  wanneer je halsbrekende rechterarm te lang onder mijn hoofdkussen gekneld zit,  slaap ik,  Type-3-communicatie verstoord.  Wat het gevolg kan zijn van over gloeiende kooltjes lopen  in plaats van één te worden  met het ochtendgloren.  Jan Lauwereyns won gisteravond  de VSB poëzieprijs voor zijn bundel 'Hemelsblauw'.
Leg eerst de schalen in een geur -  Aarde en wind, dat wat je bij kinderen vindt Het dood konijntje bij de achterdeur.  Sluit dan bokaaltjes af, Adem niet langer Wees je eigen ruime graf.  Wacht nog een dag of twee. Je eieren broeden met je mee.  Open de ramen op de derde dag. Lees psalmen; onthaal je Weggelopen liefde op en Zorgeloze lach.  Breek open, vingernagels, Ruk de ongedachte Dooier uit je dichtgeknepen palm.  Warm de aarde met je hand. Wacht nu het bakken af, en roer, roer, roer  Tot diep in je schaalomhulde nacht.
Prijs je gelukkig als je dochter thuis komt slapen de nacht voor zij gaat trouwen in de kamer van haar jeugd  Bereid een goede lichte maaltijd pasta met kaas en paddestoelen gedroogde tomaat en sla glaasje wijn erbij goed voor de slaap  Zet het schaakbord op tafel en verlies na jaren  een korte partij  Verjaag de muggen uit haar kamer Voorkom dat er muggen zijn  En wordt ze vroeg wakker - je hoort de wc je hoort hoe ze zachtjes praat  tegen de kat van haar jeugd -  sta dan op zet koffie pers sinaasappels voor haar uit vergeef haar haar vroege sigaret  Zorg voor een spiegel in de keuken  Zie haar nog 1 keer in bad Was haar rug als ze daarom vraagt  Open de deur voor de kapster Schrik niet van haar koffer Maak grapjes  Foto's moet je maken van het kapsel dat groeit  Zie hoe het zich met roosjes vermengt  Stofzuig de kamer veeg de stoep bladeren en knoppen van de struik die groeit tegen het huis  Vang de spin die op weg is naar de keuken  Maak foto's telkens foto's Hoe zij groeit in schoonheid  Wacht tot zij in haar bruidsjapon staat  Open de deur voor de fotograaf  Open de deur voor de bruidegom  Zie hoe zij de trap afdaalt Kijk hoe hij naar haar kijkt  Ontvang de familie Draag je corsage heldhaftig  En loop met haar over het middenpad Vergeet nooit haar arm door jouw arm  Word deze dag niet dronken
de hunebedbouwers van weleer dekten zich met zware stenen toe ze leviteerden in deze dat het een ware aard had en lieten de wetten der zwaartekracht in de ruime mate links liggen  het resultaat hiervan treft men vandaag de dag nog af en toe aan in verschraalde landschappen te Drenthe  achteloos achtergelaten als in een uitverkoop: late restanten van een afgelopen periode op een grote hoop bijeengegaard.  ---------------------------- uit: 'Zoekmachines', 2002.  ------------------------------
Als een auto die lang in de regen gestaan heeft optrekt en wegrijdt, blijft waar hij stond achter een plek die zich van de rest van de straat onderscheidt, even nog, tot hij ook nat is en niet afzonderlijk meer bestaat.  Dat is wat blijft als je weggaat.
Het is koud en oud, als een park in Parijs, de hoofdstad van Frankrijk.  Ik wil in bed liggen met iemand die lange tijd over hetzelfde na kan denken.  Wat er bijna is, de maan boven een veld, een liedje ver weg.  Tegenovergesteld aan wat beloftes terugneemt die niet gedaan zijn. 
3  Wij lagen verscholen op zolder in de ban van haar onwaarschijnlijkheid, een oerbeeld, buitgemaakt op een foto. De hele nacht dronken en rookten wij  om denkbaar te blijven in onze verbeelding, waarin zij als onmogelijk verscheen, de moeder-godin, als koe bekeken, de borsten gespannen en ideëel.  Later leerde ik zelf hoe hopeloos de zuiverheid van deze vorm, maar toen was ik jong en droomde ervan iets te schrijven, zo groots  dat het eigenlijk niet kon.
Mocht je me uitnodigen op je feestje wat zal ik afwezig zijn.  Ik zal menen dat je me uitnodigt omdat het hoort. Het zal me zo verwarren dat ik niet mezelf ben en niet weet wat ik moet zeggen, iets zeg dat niet ter zake doet  iets dat het gesprek opbreekt en waarvoor ik me schaam. Noemt iemand dan mijn naam dan zal het vreemd zijn dat ik dat ben. Verlangend naar wat ik zou doen  als ik hier niet hoefde te zijn lach ik mee zonder te weten waarom en verstar ten slotte tot zwijgen waarin ik meer en meer word  iemand die vol zit met overbodige belevenissen iemand met een onnodig lichaam iemand die er tussenuit wil knijpen voordat de tijd toestemming geeft om te gaan.
Er was een huis waar we langsfietsten.  'In dit huis woont een vrouw die gek is,'  zei mijn vriendinnetje.  'Ze is pas met stoel en al door het raam  naar buiten gemieterd.'  'O ja?' vroeg ik.  Ik zei niet dat in dat huis mijn tante woonde,  die vaak raar deed  maar aan wie ik nooit had gedacht in het woord gek.
Ik woonde in een speelgoedstolp van glas. Zo'n bol waarin het sneeuwen gaat in dikke En trage vlokken, als een kind hem pas Heeft omgedraaid. Dat was me even schrikken.  Het gras stak stil en hoog boven mij uit. De lucht was blauw geverfd. Ik zag het tikken Van iemand vinger, zonder één geluid. Er waren sterretjes, als speldenprikken.  Toen werd ik wakker. Languit in het gras Zag ik de blauwe hemelkoepel trillen, De sterretjes nog steeds oneindig klein.  Een wind stak op. Het gras begon te rillen. En ergens klonk, niet ver van waar ik was, Het huilen van een hogesnelheidstrein.
Liefde en het besef van liefde daartussen bouwen mensen een warmende woonplaats  en sprekende zeggen ze: liefste open je ogen nu langzaam en eet ik heb het licht voor je aangesneden of: open je ogen niet drink nu het donker ik heb de nacht voor je omgekocht  want liefde en het besef van liefde daaraan ontsteken ogen en stemmen hun licht daarin ontbloeien de lippen daaruit ontstaat het gedicht.
Ik zag mijn vader dood toen ik al dertig jaar geworden was, toch gaf het mij een harde schok: wij waren altijd goede vrienden van elkaar, maar toen hij daar zo lag en met zijn lippen trok  alsof hij snauwen ging - iets wat hij haast nooit deed terwijl hij leefde - leek hij op een dode hond die, voor hij stierf, nog grimmig in het leven beet, vertwijfelend omdat hij daarna niets meer vond.  Hij had iets onvoltooids, doordat men zijn gebit had weggenomen toen hij langzaam lag te stikken: meer embryo dan hond, zo lag mijn vader dood.  Soms denk ik, als ik droom of vaag te staren zit, dat ik moet schrijven hoe zijn aanblik mij deed schrikken, maar dat gelukt maar half: ik geef mij niet graag bloot.
Men is verstrikt in het huis men loopt van broodkast naar muur men klopt op het beeld van een deur  men schrikt van het letterlijk zicht eerst schrijft men gedwee wat er is dan leest men hoe alles ontvleest  in de avond dooft men het raam men hoort nog gehoorzaam een beek dan dover in het donker de zee -
Een klas met veel te hoge ramen. De aarde hangt er zomaar aan de wand. En tweeëndertig stijve meisjesrompen zijn rij aan rij, in melkwit licht, aan banken vastgeklonken.  De toekomst in hun ogen moet voorbij. Men geeuwt er al verleden uit. Maar één van hen, de mooiste, jij, nog niet verlegen met haar leven, is met de aarde iets van plan.  Ik wil haar schooljaar overdoen: haar smoezen, fratsen, onvoldoendes, haar appelflauwtes om een niets, de droesem in een oude droom. Wat onder ede werd verzwegen, daar luistert nu geen mens meer naar.
voor Mads   in het licht van het geweldig eeuwige vuur van de tijd, in de loop der gebeurtenissen is het van geen enkel belang dat jouw hieltje gisteravond  in de palm van mijn hand lag - kiezelglad en spiegelkoel. de vorm van de wreef etste zich in mijn hand toen ik jou hielp spelenderwijs over de muur te ontsnappen -  uit mijn opwaarts uitgestrekte hand sneed jouw hiel een vleugeltje. het bloed aan mijn pols likt ik af terwijl jij lichtvoetig en fier de wereld in trok
Dat is wat ik gehoord heb, het is mij verteld, maar niet als iets wat ik niet moet vergeten.  Iets horen van lang geleden, alsof voor alles geldt dat het altijd nog kan komen.  Wat begint met een langzame golf, een deur die opengaat, wil iemand naar binnen?  Wat ik mij herinner is wat mij verteld is, langzaam overeind komen en golven komen door de schemering, van wat?
Als wij, de grote mensen, moe zijn Van het praten met elkaar, Als wij moe zijn van het slapen Met elkaar, het wandelen En handeldrijven met elkaar, Het tafelen en oorlogvoeren  Met elkaar, als wij zo moe zijn Van elkaar, van het elkaren Van elkaar, dan zetten wij de kat Op onze schouder, gaan de tuin in En zoeken de kinderstemmen achter De hoge hagen en in de boomhut.  En zwijgend leggen wij onze vermoeidheid In het gras, en de jaren die zwaar En donker sliepen in de zoom Van onze jas ontbloten zich daarboven In een jongenskeel en dansen op En neer in een vochtige meisjesmond  Als wij, de grote mensen, moe zijn Van het praten, Van het praten, Van het praten met elkaar, Gaan wij de tuin in en verzwijgen ons In de kat, in het gras, in het kind.
De kogel trekt een heet kielzog door de voorkant van het brein waar de bron had zullen zijn van latere verantwoordelijkheid. Elders beleeft haar weefsel nog de tegenwoordige tijd.
De dokter keek op mij neer ik zag zijn gezicht boven het mijne  ik zag wat hij dacht dat ik dood kon gaan - zo keek hij terwijl hij luisterde aan mijn borst  hij keek mij aan met een blik - hoe kan ik dat zeggen - een blik voorbij mijn gezicht, een blik naar iets achter mij naar iets verwegs alsof hij iets in de toekomst probeerde te zien  hij keek mij aan en hij zei hier mag u niet blijven ze komen u halen
Er valt aan de toekomst niets te lachen; het voorvoelde falen des levens zelf dient grootste ernst gewijd, terwille van  wat later weelde en fortuin zal zijn - een smetteloze,  als gepoetste knopen blinkende blik zonder ontgoocheling, zonder vertwijfeling, vol weerbaar ongeschonden weemoed omdat het nooit zal komen, wat al in droom vervulling is.
Het land ligt naast het harde zwarte pad          Onder de maan verloren en verzonken.          Het water glanst verleidelijk en glad          En 'k loop daarlangs volkomen vrij en dronken.           Mismaakte en zotte wilgen zonder blad          Wringen geweldig hun gekorven tronken...          Het eiland geurt zo vruchtbaar en zo zat          Naar 't polderwater en de vette bonken.           In mij is ook die drang, dat geurig gisten          Gelijk in de aarde en 't oude wilgenhout,          Mijn adem mengt zich met de lichte misten:  
Voor Sacha Anderson  Bodemloos. De wereld wordt ontdekt. Ik lees weer, word kwetsbaar en hard, kan reizen zoveel ik wil, bedacht geluk, streek over de schedel: zon die minder heet, wijn die minder wreed was wanneer ik op mijn gemak het maanlandschap vergat. Ik dempte, dempte niet. Zand en stof. Geen grein verstand. Hoezo risico? Maar mijn gang alleen was een doktersgang, niemand kende druppelpis of wist van eenwording met de aarde, de mijne. Wat een herademing! Vee van terrasiena, de steden geest - naderhand bleek de intimiteit al geschreven, opgevoerd voor dovemansoren in de koelte van de steegjes, en de kleren van Franciscus waren ternauwernood van nut: de reis was niet meer zaaks dan het dempen van de put.
Een slakkenspoor. Meer is er niet om te vertellen dan dat ik langs gekomen ben, een woensdag. Je hoeft jezelf niet te vergeten, men vergeet voor jou.  En toch: zo donker als het in mijn varens was, zo wit als ik ooit de zee heb gezien, zo laf als ik stierf en zo vaak kan er niet een geweest zijn. Zag je mij dan niet?  Wie hoest? Het is mijn keel, niets anders.
Het stadshart is haast dichtgeslibd. Wensen drommen op het trottoir langs etalages stikvol koopbaar.  In geslepen banen sluizen trams verlangens door, bij vlagen gierend, bellend. Auto's horten dampend  door het steedse heen, zebra's over tussen citybags loodzwaar van koopwaar. Reclames pressen ons de winkels in, het infarct van kassa's langs.  Muzak spoelt onze oren: liegt dat vrede enkel en alleen geboren wordt in overdaad – 
Toen eerst goed een wereld op aarde ontbrandde, waar waren de kinderen? Zij lachten en stierven welgemoed.  Waar bleven de kinderen? Zij aten hun buiken rond in de honingboom en gingen varen op de vrolijke zee.  Trof de bliksem hen niet van de dood? Welnee - zij ademden eenmaal diep
de wind draait de weg was lang het weer werd slecht het hoort erbij dat alles in elkaar stort dat alle rijmen uit gedichten vallen  de zon schijnt het vriest in je kop dat kat spint de kraan lekt je hebt je best gedaan voor alles wat mislukt is  heb die viool en al mijn vingers nog  en een jas  buiten is het feest 
Denk iets dat je goed kent.  Zeg: ze kamt haar haar.  Herhaal het: zij haar haar kamt. Doe er een spiegel bij. Maak het vertrouwder dan je waarmaakt: de eerste sneeuw/het eerste riet. Hoe ze plotseling haar hoofd naar voren of naar achteren wierp. Zeg dat ze haar haar kamde; zich naar voren of naar achteren werpt. Terwijl
de lucht voorspelt verandering de wind, een herfstorm midden- winter, blaast ons omver takken, nu kwetsbaar kaal wachten op een schone lei  midwinterdonker maakt me bang geen heen, geen terug, geen dromen, wat blijft is enkel dag en dauw geen vogel in dit grijs en grauw waar maar geen einde aan wil komen  't is bijna kerst, geef mij je hand, we zoeken in het ochtendlicht
Waar ik maar ga ligt een pad voor me open secuur in mijn blik zoals littekens lopen  Hoe de dag ook verblauwt of opvlamt om mij ik volg niets dan mijn hartzeer en het naambord ben jij
is er nog zee, nog meer trekt nog stroming onder het veer?  zie de troostende hand en de ontroostbare hand daarin, in haar schoot, beide de hare. sloot ze haar vingers te stevig om de knop van de rozenhouten deur naar de eetzaal? zie het haar, zie haar  van welke plant had ze bloem, blad of blazen niet mogen eten? heeft ze een leegte gebezigd, haar onvoldaan? wines woord is zij of wier?  als er een wie is en kent nog het vlies
ik loop op de weg die zich doorknipt, mijn been leest het zwart. Al het zien zien zien, waar is het goed voor, wat is er dat ik zie dat ik niet weet, wat ik niet zie vul ik in, ik merk geen verschil. Ik loop op de weg die zich doorknipt, ik dek één oog af. Wat ik weet hoef ik niet te vergeten, je hals, je hand met het vismes, je zilveren oksel of je gekreukte ooglid, je korrelige oogwit. Ik zie de richting alsof ik een draad door een naald steek. Knipt de weg zich in tweeën, loop ik door op geenbeen.
Langs een wilg met dode toppen, een geschoren hoge in zijn blaren onverminkte haag, een door waaiend hout beschaduwd raamloos muurvlak,  blinde boerderij, buiten bomen, hellende, de holle wei, lichten aan de einder, vuurtorenlicht, een donker zwijgend paard dichtbij.
Ik heb mijn vader vergeven dat hij mij geboren liet worden, sinds ik mijzelf niet vergeven kan dat ik mijn dochters liet ontstaan.  Ik ben schuldig aan hun leven. Alleen zij kunnen, later als zij hun schuld ontdekken, mij vergeven. 
Zij zingt haar klanken zijn verscheurd van overvloed aan verlangen zij zingt.  Hij zingt zijn klanken doen melodieën omfloersen met verleden hij zingt.  Die klanken doen denken aan vergeten tijden terugkomen in nu herinneringen een klank,  een hart verscheurd een verlangen betoond een muziek gehoord en woorden gewijd aan vreugd aan smart vroeger beter ooit.  Zij zingen samen zingen zij hij zingt zij zingt
Driehoog in de Amsterdamse binnenstad denk ik terug aan de rots van Gibraltar, een flonkerend speldenkussen door de zee omhoog getild naar laag hangende sterren terwijl ik terug dacht aan het plaatje van een bult die opstak uit een blauwe vlakte, dikwijls bekeken door een kind vol vage gedachten aan later dat nu vroeger is.
In het museum der Huiselijke Gezelligheid zag ik de beroemde scherven. Maar toen ik naar de Moeder vroeg keek de suppoost mij ernstig aan. Die is tijdelijk uitgeleend, zei hij. Ik kwam in de zaal van Steeds Dezelfde Dromen. Ik rook daar de geur van een vergeten soep in een vitrine voor het raam, en op een rotan bank zat het bezoek dat even langs zou komen.  Ik ging weer naar huis, nam onderweg nog bloemen mee
Taal is een raderwerk (slecht onderhouden hier)- Uiterst vernuftig En steeds in bedrijf  Sommige wielen zijn Weinigbetekenend Maar wel onmisbaar  Dat staat buiten kijf
Een doos of vaas kan zich geen beeld van iets anders vormen.  Zij zijn alleen een deel van een omgeving voor een mens of dier.  Zelf vallen zij samen met hun huid van steen, karton of een ander  materiaal. Zij kunnen nooit een uitbreiding ervaren. Voorwerpen  zijn gedompeld in een afzondering die nooit kan worden opgeheven.  Er is niets dan zij.
Klein en groot stuk voor stuk gierig, inhalig. Bon ton werd de leugen van hoog tot laag. Wie leiding had dienen te geven deed niets dan bedriegen spon reeksen leugens. Geen keuze bleef horigen, zij kregen de rol opgedrongen van medeleugenaar.  Vrede vrede wordt beweerd maar vrede is er niet.  Schamen zij zich nu hun roofzucht bekend werd? Niet één van hen bloost niet één buigt het hoofd.
Er is een koe gestolen In het dorpje Donderen. Dat is voor velen oorzaak Zich te verwonderen.  Maar als die mensen wisten Wat er gebeurt in Grauw, In Ulkesluis en Tuitjehorn, In Peize en De Pauw,  En al die duistre daden Verricht in Goudriaan, Dan zouden deze lieden Niet zo verwonderd staan.
Landslakken worden nooit moe van de langzaamheid en nooit moe alles uit te leggen aan de machtige vooruitgang, de snelle wolken, de grote stappen voorwaarts. Zij vinden daarnaast nog tijd om niets omstotend iedereen van harte te groeten. en zij kosten haast niets.  Zij kunnen zich niet vergissen, houden van liggende dingen, blaadjes, hout van onbekende oorsprong en groeten u voortdurend als altijd u duizendmaal toegenegen.
Onze poes heet Eefje Bosch een kat met een achternaam die merels in alarm brengt en bij Judy op bed slaapt  Als ik met zijn voedselbakje rammel komt hij pijlsnel aangerend als de ijskast opengaat denkt hij dat hij eten krijgt  Wij vinden ook dode vogels op het tuinpad
Van god los maar om de kikkers en alle kweepeer begaan, de merel te hulp met de appels, het huis met cement, de woelrat vol van genade naar het leven staand, te verschrikter gezegend als het peren regent of pruimen, goed voor de wesp, wreed voor de wespen, aan de kant van de egel, de muizen, de uilen, in twijfel om wat het leed, het gras, het kroos, het woord. Druken wij uit.
Deze herfst heb ik al eens eerder gezien. Het eerste rillen van die tak daarginds komt me bekend voor, die plotse wind stond hier niet zo lang geleden ook al en zie: hoe volmaakt valt de regen weer in herhaling. Naar beneden en altijd raak.  Wat bedoelt u, andere bladeren? Waarom zijn het dan dezelfde? Hoe springen ze dan zo geroutineerd uit hun bomen? Waarom haperen ze niet in hun val? Ze hebben dit duidelijk al eerder gedaan, ze kennen hun weg.  Maak mij niets wijs. Niets is ooit nieuw, en zeker het einde niet.
Ik heb zo vaak mijn eigen eind bedacht dat het niet langer onverhoeds kan komen.  Het moet wel zijn zoals ik het voorzag; de angstige uren in de nacht  zullen ten langen leste lonen voor wie beseft dat van alle gedachten  die ooit werden gedacht die aan de dood behoorden tot de meest gewone.
De boomklever is een specht. hij hecht zich aan de stam, tikt braille in de lucht.  Alles kleeft. Geen landschap onschuldig. Armando, ho! Bespieder gesignaleerd.  Een dier is mechanisch. Ik, gecalculeerd in liever kijken.  Rikketik, bis!
'Tekening 1 is van de hele haai, die langs de grond leeft. Zie in dit verband zijn daarbij aangepaste vinnenstand: de stroomlijn van het roofdier is zeer fraai.  Open de buik. Pas op, zijn huid is taai. Teken een schema van de binnenkant met alle namen bij elk ingewand. Doe het precies, niet in een handomdraai.'  Geestdriftig snijdend ging ik, die vergat dat zelfs een vis van minder hoge soorten ook nog wel eens kon hebben liefgehad.  Maar zie: in de gepaarde uterus zaten acht doornhaaitjes, klaar voor geboorte die is verschoven naar sint-juttemis.
'Ik zie,' zo sprak een kat uit Heeze 'bij voorkeur mooie Siamesen.' Een tweede kat, een Yperse, sprak daarop snel: 'Ik Cyperse.' Toen sprak een kat uit Groenekan: 'En waarmee cypert u ze dan?'
domme julia wat heb je gedaan je grote oogjes uitgedoofd  je keeltje gestikt je navel doorboord  je vingers verknipt  je lijfje vermoord  door domme domme gedachten  ik ben hier wil je dat ik naar jou toe wil je dat ik opgestegen kom  om je verder te duwen om je mee te trekken  om je te helpen om samen te leren vliegen  zonder los te laten om samen te klinken twee kamers van hetzelfde hart  ik kom eraan liefste ik trek mijn zware vleugels aan  en stijg en stijg en onderweg zal ik voor jou de sterren tellen  en planeten water zal sprenkelen uit mijn tenen  tien tenen bewaar ik voor jou en uit mijn hielen allebei spuit lichtblauw gas  om hoger te geraken tot bij jou vuil sijpelt uit mijn beide ogen  over mijn beide wangen en allebei mijn handen vullen zich ermee  en gieten het uit ver onder mij dood vuil over dode aarde  ik kom eraan ik versnel ik ben al in donkere luchten en roep om jou  ik zie hoe sterren achter mij steken blijven  en langzaam doven terwijl ik vuur uit mijn duizenden haren pers  dunne buizen over mijn gehele lijf mijn hoofd brandt voor jou mijn handen zijn tien pennen van stralend vuur  ik stijg op eigen kracht dit is niet meer naar boven  ik kom eraan mijn lichaam smelt mijn botten ontploffen als hete lucht ontploft uit een moeras  ik straal voel hoe mijn lichaam barst en knalt  mijn aderen slagaderen capillairen  nerven van licht gestold in licht voor jou  ik ben voor jou veranderd ik zoek je ik verlicht je van binnen ik zoek de randen van je holle lijf  ik zoek je vingers tien vingers voor mij  ik brand ik ben hel lichtend in je  voel je mij ik kom eraan liefste  ik kom eraan  
'Heer, herken ik u? Zijn wij niet dezelfde van weleer?' 'Wie riep mij dan? Zijn uw wapens niet de mijne?' 'Ik wacht op woorden, Heer.' 'Ik was Dader, u het Offer. De medemens is leeg.' 'Sterven Daders niet.' 'Neen. Zij kunnen niet. Zij verwoorden.' 'Heeft u ginds gesproken, Heer?' 'De dagen zijn beschreven.' 'Heeft de Tijd nog kwaad gewild?' 'Ja, het slagveld is begroeid.' 'Geen spoor van oorlog meer?' 'Geen. Maar ik doorzie de stilte. Oog en oor vergaan.' 'Nadert weer de Dood, o heer?' 'Neen. Hij was er al.'
Als ik bij je was zei ik tegen je: doe mijn kleren uit maak mijn sieraden los, leg ze voorzichtig neer.  Om je te helpen til ik een voet op, houd ik een arm omhoog; kleed mij langzaam uit, neem mijn schaduw af.  Als ik bij je was zei ik dat tegen je, terwijl mijn schaduw zich dan links, dan rechts  van mij verstopt.
langzaam glijden hier de uren  in een bestaan waarin het spreken  al bijna onmogelijk het lachen  ongehoord is het zwijgen  een ziekte  een bestaan waarin de nachten  wakend worden doorgebracht wachtend  op wat niet komt dromend van  rumoerige trottoirs en teder  geruzie onder de bruggen  langzaam sneeuwt de voortuin vol en  een vreemd samengaan van ongeloof  en verlangen houdt ons staande  als zagen wij alsmaar witte,  wegvarende schepen
Toen ving een roodbruine stam nog de ochtendzon op, puur cederhout van caran d'ache.  Later fladderden er raven tussen de al even gerafelde takken van de lariks.  Een schicht: de schaduw  van een zwaluw schoot door de zomer.  En in het sprookjesbos is plotseling de stinkzwam dwingend aanwezig.  Doodgaan behoort tot het zeer weinige dat niet zou mogen. Toch wordt het veel gedaan.
De parken hier zijn wonderschoon en wonderstil. Men komt er Goddank geen zingende sukkels tegen maar prachtig vleesloos gedierte in beenderbomen, skeletten van engelen bij een bloedfontein.  Werkelijk niet veel dat met iets van levenswil hier ronddraaft. Alleen de Dood schoffelt wat verlegen in de schedelperken. De rest staat te bekomen van het volle leven en terdege dood te zijn.  -O te luchten in de daverende stilte, 't zwijgen vanjewelste, bevrijd van zeurderige, picknick- manden slepende zaligen! - Mondje ferm toe
Na een tijdje zijn de woorden op. En dan is er nog het klamme van ochtendseks, een nieuwe auto kopen, zo maar ineens hagelslag op brood. Dan is er nog  het naar buiten kijken, rustig ademhalen. Iets nieuws leren, vast wel. Lachen om een grapje,
Direct toen ik uit kantoor thuis  kwam trok ik een paar extra sokken aan. Mijn vrouw was zo vriendelijk nog gauw een kop hete soep op de  Het ijs kraakte vervaarlijk, hoe- wel het op sommige plaatsen zeker 90 cm dik moest zijn. Met de zaag maakten we een vierkant wak, groot  Op de terugweg zei niemand veel behalve mijn vrouw die zich afvroeg of het wel fair was een weerloos  Ik bracht in het midden dat ik van tevoren gezegd had tot veel in staat te zijn maar dat de komst van een
Toen ieder weg was, gaf hij snel een wel heel erg gesloten envelop. Hij draaide nog wat en vluchtte, trots, verlegen. Nu hij om mijn oordeel vraagt, zie ik hem beven.  Niets grijpt aan als een jonge dichter, echt al heel mooi bleek, met wallen, lang sluik haar, waarachter schuwe ogen.  Hij is mijn broertje: schuchter medeminnaar van 't mooiste meisje uit de klas, en even eeuwig vergeefs.
Zochten wij de maan zagen wij de sterren zochten zij de stenen hun stenen hun ster  Zijn zwijgen de wind zijn twinkelen zijn stem deze maanloze nacht zijn stilte zal de onze zijn  Stenen tranen op zijn eeuwig bed behoedzaam neergelegd  Blijft hij eeuwig boven staan Timo was zijn naam.
zet het blauw van de zee tegen het blauw van de hemel veeg er het wit van een zeil in en de   wind steekt op
geef mij de tijd van a naar b te gaan, laat mij weten hoe de letters werken, laat mij merken dat de a voor aandacht staat, hoe behoedzaam lettertekens ons behandelen zolang wij de l - wederkerende letter van liefde -  niet vergeten aan te spreken bij het  wandelen door een 2-persoonsalfabet, met als uitzicht op het eindpunt een zeer voldane zucht als allerlaatste z
Ge-  dich-  ten  zijn  vaak  lang  en  smal   De  mij-  ne  wel  in  elk  ge-  val   Lang  maar  te-  ge-  lijk  ook  kort   Dat  zijn  ge-  dich-  ten  zo-  als  het  hoort   Te  lange  zijn  er  bij  de  vleet   Of  nog  er-  ger  lang  en  breed   Brede gedichten kan ik niet tegen  Meestal zijn ze strontvervelend  Hun dichters blijven onbegrepen  En mogen elkaar dan prijzen geven   Zo  stelt  de  po-  ë-  zie  toch  me-  nig-  een  te-  vre-  den   Be-  hal-  ve  de  cri-  tiek  maar  dat  zijn  in-  tel-  lec-  tu-  e-  len   -----------------------------------
Geen sardine, geen korenaren, om het einde te vieren van de winter hadden we eerder die avond een haring begraven. Maar de lucht kraakte nog en er lag sneeuw in de schaduwpartijen. Bont gezelschap, groot inloopfeest lampionnen, maskers en een optocht met een staart die groeide. Een draak van een verhaal. Toen de muziek ophield waren wij de enigen zonder stoel. We liepen naar buiten de nacht in om een & in de sneeuw te pissen. Ergens hoog links boven ons trokken ganzen luid gakkend over. En de sterren waren schelpjes op de rug van een enorme droomslome walvis.  DIE EVEN VOOR JE WAKKER SCHRIKT IS INGEZAKT
wat heb ik moeten lachen vandaag over de diepten van mijn lijden  zo blij was ik van binnen uit het diepst van mijn hart  terwijl mijn stille geest klapwiekt over de oceanen  zonder te botsen tegen de deur tegen het raam het plafond van mijn woede  zonder voorstelling van de dood zonder na te denken  over de verslaving van de luxe  te geven, altijd te geven daar dacht ik aan  zoals ik dacht aan vrij leven geven als de fruitbomen die vruchten plukken van de zon één voor één  ik dacht het rood van de appel te geven liefde in de vlammengloed van mijn kloppend hart.
In deze ene nacht dromen de vrouwen  van verraad, geven zich over aan de daad  die langgeleden verten openlaat en sluit.   Ze spinnen de dunne draad die dichters  en ontrouwe minnaars horen in hun slaap,  een ijl gefluit dat door de bomen gaat.   De vrouwen staan tastend in het donker op,  struikelen over sokken, stinkende asbakken  en hurken aan de rand van hun droom.   Ze vinden hun weg naar de veranda,  maanlicht schijnt op de mandarijntjes,  de eerste verzen in het opengeslagen schrift.   Als een vloeiing gaat hun spinsel  in het onvoltooid gedicht, zonder  dat de schrijver er weet van heeft.
Naast jou in mijn gedachten.  Schuif naar je toe verwarm mijn buik aan jou mijn buik ademt je kalmte in.  Soms doen we andersom. Je handoplegging brengt me naar de aarde waar men slapen kan.  Jij weet dit niet. Ik ben de wakkere. Jij slaapt. 
Ergens waar een kamer gevangen is in zijn eigen ruimte Waar het donker is En de kilte guur afsteekt tegen de verlaten muren Waar de muren vechten om de ruimte Waar zelfs het verste hoekje haast onvindbaar is  Daar ergens, waar het licht al lang geleden is gedoofd Ligt een verloren briefje
De schoonheid van het broodmandje!  De bramenjam roept de emmer vol blauwzwarte vruchten op,  de struik met lichtvlekjes, gevuld met grijpbare schatten.  Vandaag kan het feest zijn. Het riet prijst  de schepper om het goede dat hij gemaakt heeft.  de dorens zijn vergeten, de schrammen genezen.   Eenzijdig, meerzinnig. Het denken is digitaal.  maar ik ervaar de glans van het rieten broodmandje  en proef de smaak van de zelfgemaakte bramenjam.
maar we zouden niet vergeten dat  we hebben gelachen, gelachen hebben  we veel en dat zal ik niet vergeten  want we hebben gelachen en veel hè?  en dat zullen we nooit vergeten om-  dat we zoveel gelachen hebben en dat  niet vergeten gvd wat hebben we gelachen  en niet en nooit vergeten dat we zo  hebben gelachen omdat we samen waren  en zoveel gelachen hebben dat we  het nooit zullen vergeten 
Wekenlang gaat het vallen vanuit almaar  kalere kruinen achteloos door. En deze  vreemde droefheid: ook bij bomen hoort  ze blijkbaar bij de kleine dood want zo   kwistig wordt leven zelden rondgestrooid.  Hoe tomeloze drift onder zolen kraakt  en knapt. Al die geduldig opgeblonken  minuskule houten kistjes met binnenin   rantsoen voor onderweg en na miljoenen  jaren koppig deze zelfde boodschap die  aan aarde wordt bezorgd: het feilloze 
Je maakt je vinger nat, strijkt langs het beige raamkozijn en proeft. De winterkamer is een long met nicotine aan de wanden. De klok, de kast, het schilderij –  de negatieven van hun schaduw beplak je met een bollenveld uit Stalenboekje nummer 10. April ruikt naar behangerslijm en olieverf, mei naar azijn. Op rode knieën, kokos schrobbend, schuif je rugwaarts de kamer uit om op een dag stofvrij te zijn.  Tuin zal je vloertje zijn wanneer dit huis dood en begraven is.  Dan springen balsemienen uit de hoek, buigen twee zonnebloemen zich over bijzettafeltjes en regenen de venkelschermen hun zaad in omastoelen uit.
Ik heb je alles gegeven:
Ik ben een veld met kloven, met nagelsporen Van al wie mij bewerkt heeft en achteloos Het zwellend onkruid met de spinnenwebben Uit mijn hoofd trok.  Boven mij rusten de anderen, de avonden Die zich met afgetrapte schoenen in mijn ziel Planten en modder doen opspatten uit de voren Van mijn melancholie.  In mijn aren hangt hun tijd te drogen, Op kousenvoeten te vergaan van geduld, Want mijn lijf van graan en gras is oud En verschraald van zovele jaren Grazen op mijn blakende naam. 
Ik die de nasmaak van loslippigheid  geproefd heb, en zij is te jong  en praat mijn mond voorbij en bijt  als peper op mijn tong;   ik die de vreemde kriebel van het woord  gevoeld heb als het witte blad  en zit te schrijven als vermoord  ik het, al dat wit zat;   ik die de ren van kippen zonder kop  gezien heb, en hoe oud was ik  die de stokkende hartenklop  gehoord heb van de schrik? -   Ik die aan boeken en een bloem  geroken heb, en ze niet noem. 
Wat doen we hier eigenlijk, vragen we  ons niet af zolang het huppelen van wijsjes  uit de luidsprekerboxen voortgaat, in de bomen  hangen ze onzichtbaar, en wij maar denken  dat het vogels zijn die kwinkeleren –   wat doen we hier? Eerst eens voelen of  de voeten warm genoeg en niet al te pijnlijk  verknobbeld zijn, dan even goed luisteren  naar het lichte geborrel in de diepte van ons  ingewand, oude waarzegster die laat weten   of we alweer verrekken van honger zo niet  dorst, je komt er immers niet achter anders  en het moet niet in het honderd lopen in het  hier, het verzandende, de bossige verstuiving  waar de limonadekraampjes de een na de ander   luchtspiegeling blijken als je hijgend dacht  er te zijn – in het hier waar je wandelt en,  door steeds het niet te kunnen laten nog weer  om te kijken naar waar je vandaan kwam,  niet ophoudt te struikelen over stronken,   schrammen op te lopen van ruwe eikenschors  en roest- of bloedrood prikkeldraad,  resten van beschaving. En hoe vaker je terug-  blikt, voortzwoegende, op de wonderschone  zonsopgang roerloos in je rug boven het verre   geboomte dat onhoorbaar ruist, hoe beter je  weet: dat ontwaken van de frisheid van limoenen,  die paradijselijke eerste hap van de tropische  verrassing in een jasje van melkchocolade –  het verblindend prille komt niet weerom.   Wat doen we hier? Wat we niet doen  is opletten. Of is de afgrond onzichtbaar, of  bestaat er geen afgrond voordat je erin valt,  langs gladde steenwand suist? Het gaat  gezwind. In het gras naast de beek op de bodem   wacht God, zo blij als een moeder die al die  tijd thuis is gebleven, met ’n schaaltje pinda’s,  sherry in het glas. En vanachter de bloeiende  bomen, eindelijk daar komen ze, de vermisten  voor wie je onmisbaar, die jij niet missen kon.
ik kreeg van daag  een vreemde brief:  'ik mag je graag, heus,  ik vind je best lief.  maar houden van, dat gaat niet. maar echte liefde gaat niet'  ik kreeg vandaag  zo'n rare brief.
Zo kon het zijn:  iets smerigs verlangt iets vuils voor de ochtend,  de geschilderde roos  wil in het meesterwerk.   Het kleine wil nog  iets kleiners voor onderweg,   het grote koopt in  bij de reusachtige dingen.   Je kunt je moeilijk verweren.  Je ziet de vlinder, alweer een hand groter,   je ziet hoe de bloemen de grond omwoelen,  de worm als een slang.   Dit is het gewicht  dat barst uit de schaal.   Daarin bestaan te hebben  met de tijd als haardos,  als god van een kortstondig heelal,   dat, lieve vriend, is het leven.  En het was wat het is.
In de hoekjes van de ogen huilt het Zienderogen werd de winter een keel Het is de keel van de winter die krast De brem op de akkerrand lijkt bevroren  De brem op de akkerrand leek geelzwart Winter hurkte als een kraai op het dak Zwart en geel en kraste uitzinnig Toen ijzel op de straatweg tokkelde  IJzel tokkelde op de straatwegen toen De gele brem strakgespannen, een harp! Twijgen hingen zwaarder van de ijzel Tokkelend in de benige oostenwind  In de dunvingerige wind tinkelend Zulke ijle muziek klonk op uit de tuinen Brem bij je akker weersta de winter! In de hoekjes van de ogen huilde het
Waar woorden star en ondoorgrondelijk blijven - O Mensch, gibt acht - slaat de goedbedoelde beklemming omhoog tegen gotisch glas-in-lood om als een vloedgolf de monden te verstommen, angst als gijzelnemer.  Eén stem blijft over, de mondeloze mensen volgen in gebed. (Devoot of geknakt?)
Als de zomer zich terugtrekt komt de herfst aan de deur, - de vogel die een veer laat -  neerslachtig  Een windstoot werpt mij omver ik voel mij ontredderd koorts op mijn voorhoofd.  De wind spuugt als een slang, giftige kou in verlaten grachten  Zwarte wolken trekken langs de hemel de geest is dwalend  Breng mijn zon terug ik heb haar nodig.  Toe, breng mijn zon terug, voordat de wolken wenen.
voor Remco Campert  ik wil het geluid van brekend glas zonder schade een sneeuwlandschap zonder koude een scherp mes zonder geweld  m.a.w. ik wil het fenomeen zonder de betekenis maar een dichter zonder metaforen is als een roos zonder dorens  berlijn zonder muur new york zonder torens
Wat doe ik met mijn leven? Uitstellen.  Ik denk lang en diepzinnig na, stel dezelfde vraag, krijg hetzelfde antwoord en denk weer na.  De zon komt op, een merel zingt. En als ik het nu eens niet meer uitstel... denk ik. Die gedachte is onverdraaglijk.  Er schuift een wolk voor de zon en in de verte slaat een klok -  ik stel mijn vraag,  zoals altijd voor het laatst.
Wat zag ik toen ik bleef staan en bleef kijken naar hoe die boerderij daar stond  wat vertelde mij dat ze daar langzaam stond weg te gaan dat ze voorgoed verlaten was  ze stond daar in haar tuin met een oude vruchtboom die nog een beetje gebloeid had  er was een grazig weiland er stroomde een vredige beek de wereld was nog als toen  ik denk dat ik zag wat ik voelde
De employé, voorop, in grijze jas Vervoerde een container met de as Van iemand die - wat opgedragen was Per wilsbeschikking, want je weet maar nooit -  In Westerveld te water werd bestrooid Bezocht u deze dodenakker ooit? Dan weet u dat het daar behoorlijk glooit De gasten bleven op het pad en zwegen  De man moest naar beneden daarentegen Daar kon hij, door een handle te bewegen De bus van onder openen, dus legen Een vuilwit gruis belandde op de plas  Veel eenden kwamen smakkend aangesneld En werden, als zo vaak, teleurgesteld 
Dit zit goed vastgeplakt. Wel mooi papier. Een lint met krullen. Doen ze met een schaar. Ik weet niet wat jij hiervan vindt, of jij dit hebt, dat ik het ruil, dat jij dan wacht op mij, dat ik dan onderwijl wat anders voor je koop, of, want, tenzij, dat jij het houden wilt of bij vergissing denkt dat jij het toch al had, maar niet dus, of niet meer of dat het brak en dat jij dacht als nog een keer moet ik voorzichtig zijn, of dat iets dubbels helemaal niet geeft wat jou betreft. Hier. Neem een mes. Dit heft.
op de zee een oosterzon  lichtzinnig duiken gitten golven onder hun schuim door in de keel, daar valt het water  stil en grondt de diepte
Dat we voorbijgaan en Klaas Pieters Wouda bijna twee eeuwen terug in Wierum is gebleven en aldaar op de wierde nog steeds rust met Evert, Albert, Trijntje, Jan en Annie,  en dat daar Rinze Hooijenga nog bij mocht, achttien en wel - hij reed geweldig trekker en kon mijn zoon van nog geen dertig zijn nu -,  dat is hoogstaand voor een verhevenheid die 't moeilijk heeft en dankzij baggerklei en meidoornheg z'n leven nog mag rekken  totdat de logica van de overmacht van inklinken en leegschrapende wind het laatste en langste lacht.
In de doolhof der dialecten ben jij in je stem door mij herkend -   als dan de adem op gekoelde ramen de semantiek van onze namen tot één teken ketent en tezamen voegt wat eens gescheiden was,  geneest wat genezen moest alras.
Hoewel er geen bewijzen zijn. Misschien als ik slaap, maar bij het minste geluid verdwijnen zijn geschubde pootjes langs mijn oren en mijn ogen, ze worden als het ware  in een schild gezogen. Zijn magere kop raspt soms over mijn tong, en praat maar zo vertraagd dat men het nauwelijks  verstaat: hij noemt mijn klieren liefde en ik hou van hem. Ik ben  blij dat hij bestaat.
Een wolk schoof voor de maan, en de verlorene gleed tevoorschijn tot aan de tafel bij het bed.  Ik twijfelde: ziet zij mij, of lijdt zij nog maar het bestaan van blinde mijmerij om alles wat is vergaan?  Toen de maan weer inscheen was zij er niet meer. Wij zijn al zo lang alleen, al sinds jaren her. 
Klei is eigenlijk het enige dat helpt in een eeuw van afbraak en wederopbouw in een eeuw waarin niet alleen de schoonheid niet schoonheid alleen haar gezicht heeft verbrand in een eeuw die ieder van ons baarde, grootbracht en voedde, een eeuw weer van doorbraak en woede een eeuw die ons doorgaf tot waar we staan, in een moegeprezen moegestreden moegenezen eeuw, in ieder leven valt wat regen maar vier meter is een absurde afstand tussen je sleutelbeen en je schedel en het enige dat helpt is klei,eigenlijk is klei het enige dat helpt.
Ze zit in bus 106 de stad trekt bleek aan haar schouder op de weilanden ligt groen kinderen fietsen in de wind huizen spartelen aan de grond  onder de rivieren geen polders maar bossen zomers de Sonse duinen  ze kan er niet genoeg van krijgen het land zó uit de zee geschept!
In je trekken staat de geschiedenis van je volk geschreven fascinerend, jouw volk almaar verloren en weer teruggevonden  wij staan aan een angstige oever  wachten op de mensen eindelijk mens geworden de jouwe en de onze eindelijk verzoend  Is de grote Barouch niet in deze straatjes opgegroeid?
Terwijl mijn lichaam jonge dieren opneemt die dartelen in weiden naast club copacabana en naast de graven van naamloze Amerikaanse soldaten blijf jij mijmeren over de frituur die je vader overliet aan je jongere broer.  Mijmeren is het juiste woord niet nijd verwringt je gezicht en je nagels krassen zijn naam in mijn witte buik de naam van je Vader die gestikt is in het sleutelbeen van een konijn.  Mijn lichaam nestelt zich op een strak georganiseerde insectenkolonie en jij ploft op mij gewild onbevallig deadweight. 
Het was op een zondagmorgen, de lakens lagen strak gevouwen, we baden tot de dove goden of we alsjeblieft dan eindelijk...  We zoenden, een fermate, jij wist plotseling hoe alles moest, als de moeilijkste knoop, zei ik. En er was hoop.  Later stonden we erom te lachen in de vuistjes van ons kleinste kind. Ik strikte de linten in je haar. 
Ik heb mijn handen om jouw schors gelegd  en zacht bevoeld, zoals een blinde tast.  De diepe barsten in jouw bast betast,  het braille dat op stam is ingelegd.  Een oud verhaal dat hier geschreven staat,  hiërogliefen uit een verre tijd,  zo zorg'loos ooit de liefdesgod gewijd;  van altijd zomer spreekt dit stil dictaat.   Mijn vingertoppen raken haar gebied,  gaan langs haar naam, het half verweerde hart.  Ik maak me van je los, zo vreemd verward,  zoveel nog hier, alleen wij samen niet.  -----------------------------------------------
Er zaten eens drie vliegen  Om het hardst te liegen,  Buiten op een balkon,  Luierend in de zomerzon.   De eerste zei: ‘Met deze poot  Sloeg ik vijf olifanten dood.’   De tweede zei: ‘Ik vlieg zo vlug,  In ’n uurtje naar Afrika en terug.’   De derde zei: ‘Ik vlieg zo hoog,  Nog hoger dan de regenboog.’   Toen werd ’t wat kil en ’t waaide wat  De vliegen riepen: ‘Voel je dat!’   En vlogen gauw het huis weer binnen  Om daar nóg meer leugens te verzinnen.
Ik heb nog een antiquariaatje van geel verkleurde dromen op de oever van groot failliet. Veel komen er niet, maar die er komen, kopen met tweedehands verdriet.
16 mei zal spinvis de tryout doen van zijn nieuwe programma zwaardvis een voorstelling waarin hij streekboekenschrijfster annie schuttersput veldmuis zal begeleiden terwijl erwin olaf een makreel op haar rug bindt 
Ik dacht ik schrijf je even om te melden hoe het is gegaan,  maar de kaart blijft ongeschreven. Er is geen beginnen aan.  Ik leef nog steeds - een vorig leven dat me niet is toegestaan,  ik fiets nog steeds bij je vandaan met alle lichten tegen.  Het wordt later en ik mis je. Je bent inkt onder mijn huid.  Het is voorjaar en het regent en je zoekt een trouwjurk uit.  
Er is geen poëzie in een te helder leven.  Op het behang is altijd een plek  die wacht op het vocht. Een vuile bek  zoekt in de laden naar onzegbaarheden.  Alles wat toonbaar is moet overschreven, ieder gedicht gewassen in inkt die blind van de moerassen zingt, waarvan men ziende niets kan weten.   Er is geen poëzie in een te helder leven,  in zuivere spiegels is geen gat waardoor men in de afgrond stapt en in het woord valt, woest en ledig. 
weet je het nog die fles Moët & Chandon - te mijner ere - op je treurige kamer? je radio dat kale frame alleen wat lampen en verlichte zenderschaal Tombe la neige van Adamo dat ene paar dure schoenen dat je van die oude zwetser had gekregen  ik ging met je naar je katholieke kerk dankte God als het orgel de einddreun inzette jong en stom was ik  al dertig jaar ben je dood maar dat verdomde merk Moët & Chandon brengt je telkens  even terug
Als iemand mij nou maar  had opgeraapt  en in zijn zak gestopt  en daar gelaten had,  dat af en toe een hand mij vond,  voelde hoe zacht ik was  en dan weer losliet.  Of op de vensterbank gelegd,  op 't nachtkastje,  in een rommeldoos.  De keukenla!  Ik heb nog nooit een reis gemaakt,  ik moest zo nodig wortel schieten.  Als iemand mij nou maar had opgeraapt,  er was niets aan de hand geweest,  ik was kastanjebruin geweest,  ik had geglansd, geglansd,  wat later was ik wat gaan rimpelen,  en dan, nou ja, maar nu,  nu moet ik onvrijwillig transformeren  en niet zo'n beetje ook.  En steeds als ik zo ongeveer  gewend ben aan mijn nieuwe vorm,  steeds als ik zo min of meer  geaccepteerd heb  dat ik ben zoals ik ben,  dan ben ik alweer anders.  En als het nu zo was dat ik gekozen had  om zo te zijn, dat ik het wilde:  steeds een ring erbij,  zoveel soortgenoten aan mijn takken  in hun veilig stekelhuis,  zo anders dan ikzelf,  maar wat weet ik het nog goed.   Ik heb het opgegeven  te zijn zoals ik ben.  Ik groei maar mee  met wie ik worden zal.  Af en toe hoor ik  Dat iemand zegt  Hoe mooi ik ben.  In mijn schaduw  gebeuren dingen  die de moeite waard zijn.
Ik ben de herfst.  Ik ben de regen.  Ik ben de storm.   Zoek mij maar op,  ik sta in alle gedichten.   Houd mij maar vast,  ik heb het koud en ik ben moe,  en nog zoveel bladeren aan de bomen,  nog zoveel bladeren overal.
Met opgetrokken jurkjes giechelend en springend in het uitvloeiende water. Dagen  van weleer. Later is er de stille weemoed weer als ik, ver gezwommen keer en zie de kust - thalatta, thalatta! -  even, zeer onvermoed en opgetrokken jurkjes bedenk: bij aardrijkskunde mocht ik boven de branding zweven  (de leraar droeg zijn riem niet door de lusjes van zijn broek) Alles komt goed, vrij naar het leven. 
Toen het cement zich sloot boven mijn hoofd viel er toch iets van me af. Rust nu maar uit, dacht ik met de dode dichteres die recht van spreken heeft, je hebt je strijd gestreden.  Probeer niet te zwemmen of adem te halen, geniet maar van het koele mortel om je heen, voel of je het begin van verstening meekrijgt voordat je hart zijn vrede vindt en zwijgt.  Gangsterliefje met je klein kaliber kolibrie vol kogels en je rode lippen, wees gegroet vanuit mijn pijler op de brug. Ooit rijd je langs, dan breek ik vrij, zien wij elkaar terug. 
Het stamt uit de hoeve; van rendierhoeders, ergens waar de weg ophoudt en elektriciteit eindigt; uit een noordelijk land. De luxe specialiteit van die herberg is kluizenarij.  Er werden stroppen verkocht, te nauw voor de hals. Maar als Noorderlicht straalde daar het wandbord, bol als een drinkend oog, blauwe en rode bloemen op zwart hout.  Ik zweer niet zo bij wandborden, maar deze ernstig op hout geverfde verbeelding toonde een samenhang die voorheen ooit bestond. blik van 't innerlijk oog en van de bergen.
Elke dag nog praat ze  met zijn grafsteen  op het kleine kerkhof aan de overkant  uitzicht over het dal  met het dunne riviertje  glinsterend als een spinnendraad in het Noord-Franse licht   sinds hij dood is  doet ze minder aan de tuin  eens haar trots   ze kreeg er nog een prijs voor  de senator kwam er voor over  helemaal uit Parijs  waar hij een appartement had  en een vriendin  het was vlak voor de verkiezingen  die hij won   de koeien zijn verkocht  de tractor staat te roesten in het hoge gras  het erf is netjes aan kant  en er is nog hout voor één winter 
De zomer is voorbij en het is niet erg.  Ik zag genoeg ganzen overvliegen,           de tuin stond vol bloemen, er waren genoeg warme dagen           en er is genoeg gebeurd. Ringen zijn aan vingers geschoven, iemand viel van de trap, iemand brak zijn ledematen, en er kwamen berichten  uit de wereld.  Deze zomer kan ik met  een gerust hart afsluiten naar de herfst, regen en wind, vallende bladeren.            Een voorraad aan woorden, voornemens,  liggen naast nieuwe cd’s en boeken. Heerlijk,            de zomer duurde lang, was eeuwig, en is  voorbij en wij gaan vroeg naar bed zodat           nachten weer lang, ouderwets lang duren en zoet, warmer dan de heetste zomerdag. De ramen gaan dicht en muziek klinkt in mijn huis           en jij bent er. Jij bent er nu altijd.
Ben ik na jaren nog het kind gebleven  dat zich, door lentes toverlicht verblind,  liet vangen door de speelse voorjaarswind  als hoog boven haar hoofd de wolken dreven?  Ben ik nog steeds het argeloze kind  dat zich aan zon en wind kan overgeven?  Is het dezelfde band waarmee dit leven  mij aan een wereld vol geheimen bindt?   Weer laat ik door de voorjaarswind mij vangen,  weer dwaal ik als een kind door lentes land,  verblind van licht, met overbloosde wangen.   Maar 'k heb mijn onbevangenheid verpand-  diep in mij laait de vlam van het verlangen:  een vuur dat niet in kinderen ontbrandt. 
vandaag hier en daar een windvlaag die wild wordt van losvast blad, het is een windvlaag die alles losmaakt en weer loslaat, behalve haar woesjwaai met blaadjes  morgen kans op een windvlaag met vlinders in de buik ze fladderen rond blaadjes die hun boom loslieten wees alert: de blaadjes springen op vlinderen mee  hang ik een zwerfblad terug aan een tak? waai het mijn wargeestige hand uit!  zing ik een zwerfblad terug de boom in? waai mijn  woordenpraal dood op mijn tong!  ja! daar springt mijn hand op, vlindert mijn tong
In Lapland is de eerste sneeuw gevallen Zo maakte ons de nieuwsdienst openbaar De winter klopt, en in de rendierstallen Hoort men een querulant gebrul weerschallen  De eerste sneeuw. Daar zijn we mooi mee klaar Verstomd, het wandellied van duizendtallen Verstard, de surfplank en de tennisballen Voorbij, het hele zomerrepertoire  Zo'n nieuwsjuffrouw, die reciteert dat maar Het is gewoon een stukje tekst voor haar Zijn schoonheid kan ze echter niet verknallen Die zin is pure melodie, nietwaar?  De eerste sneeuw zal komen voor ons allen Maar ach... waar is de sneeuw van vorig jaar? 
Twee handen woelen in vochtige bosgrond  Een stem. 'Tien dagen geleden - hier -  veertig of vijftig.'  Binnen de jaarringen is dit moment nog geen tiende millimeter dik.  't Graven stokt het licht druipt langs de stammen.  Twee handen de polsen gebonden steken zwart biddend uit de aarde omhoog. 
Hij zei dat zij zei dat hij zei -  En toen, en toen, en toen? Het was in de tijd dat de padden dansten. Het was in het Jaar Zoveel.  Met meer voeten in de aarde dan je dromen kan verenigt de verteller nonnen en stieren, hermelijn en geweren, karren en kentauren, en wekt bliksem in de melk. En zet een weerhaak in het vel van wie alleen vermoeden wil.
Er is een hemel en een hel,  de rolkans van een teerlingsmete.*  Ik die mijn leven heb gemeten,  zijn diepte hoogte lengte breedte,  zijn zorg, zijn dagelijks gekwel,  niets weet ik dan wat ik geweten  altijd en 'k weet het al te wel:  er is een hemel en een hel,  de rolkans van een teerlingsmete.  Al kan ik het een uur vergeten  bij haar zachte lijf, bij wijn en spel,  in Brabant in een bos gezeten,  hij die ik voed onder mijn vel  met adem, gulzige drank en eten,  de dood, zijn etter in 't gezwel,  krijzelt en maant: niets is van tel  dan wat gij altijd hebt geweten:  er is een hemel en een hel,  de rolkans van een teerlingsmete.    *teerlingsmete = een worp met een dobbelsteen 
Maak mij dood van elf tot acht, laat zo weinig van mijn dromen heel dat ik ontwaak  alsof ik word geboren en niet met zoveel vragen meer tot leven kom dan waar- mee ik ingeslapen ben.  Wat betekenen tenslotte negen uren dood op zoveel geeuwen leven.
Bestaan vangt aan met woorden ademhalen opdat wat om ons heen is wordt verstaan. Wat is en schijnt laat zich pas gadeslaan als chaos wordt ontbonden door vertalen.  Uit nevels breken zich begrippen baan. Maar lichten doen, al naar ze feller stralen, wat hen omringt verdichten. Wij verdwalen dus toch; wat taal omhult doet hij de dampen aan.  De taal een Atlas, die verklarend fluisterend per ademtocht de werkelijkheid verduistert die hij nochtans ten einde toe moet dragen.  Waarna wat was en scheen in leegte overgaat die door geen preveling zich meer vullen laat als woord en werkelijkheid uiteengaan en vervagen.
De kamer was donker; het raam alleen hield nog een licht, dat te sterven scheen.  Zij sprak uit het bed: hoe zijt gij zo laat, en uw haar zo wild om uw gelaat?  Toen sprak hij met een dode stem, (de blaren ritselden achter hem):  Ik kom u zeggen dat ik ga -  Nooit keer ik weer waar ik nu sta -  Hij zweeg; achter zijn duistere wil viel de wind in de blaren stil. 
Gek, impotent kwam haar hertog van het slagveld. Niet dat hij niet meer nuttig is. Nu krijst hij wolkbewoners wakker. Goed, zijn krijsen valt samen met het kraaien der hanen, goed...  En hertogin Hesther kent hij niet meer. In haar hemelbed (waaraan zij eigenhandig timmerde, maandenlang, luchtlaag na luchtlaag; waaraan zij drie van haar tien parelmoeren nagels offerde) krabt zij, avond aan avond, niet eens tot bloedens toe haar witte bloedlichaampje.  Want hertogin Hesther verwelkt. Want  niet een der viriele silhouetten, die flaneren op de luchtbrug, vergooit zijn zaad aan overspel met het witte bloedlichaampje van de sympathieke hertogin Hesther wier man gek (en impotent) terugkwam van het slagveld.  Zij verzet zich met wat luchtig graafwerk in de wolken, wieden en het zaaien van haar onrust. En 's avonds  als zij toch weer getracht heeft  een opgeschoten schim in haar appartement te lokken, en afgepoeierd is met een 'goedenavond hertogin', werpt zij zich nijdig op enige beschikbare lektuur, Het Boek der Boeken. Herleest maar weer de aangestreepte pornografiese passages. 
Wat is zelfgenoegzaam? Regen. Wat is een kapstok? Een stille vriend. Hoeveel gaten telt een knoop? Het dubbele van een knoopsgat. Wat wil dansen maar kan het niet? Regen. Wat wil vuur zijn maar kan het niet worden? Regen! Wat ligt daadwerkelijk stil? Het hart van een dode. Wat klopt het hardst: het hart of de voet van de baby?
Wat hij ook twintig winters is geweest,  nu is hij heer en meester van het bad,  schoont tafels, zet de stoelen recht, veegt  blad. Maar dat is nog het minst.   Zijn werkelijke taak ligt hogerop: hij jaagt  de vogels naar het zwerk, wijst met gestrekte  arm de berg terug, de zon terecht, terwijl  een rilling door zijn lijf heen trekt.   Zo nu en dan stampt hij de aarde aan  die onder tegels is gelegd, strijkt vloeiend  alle water pas of trekt het bij de hoeken  strak. Zo blijft de wereld hier intact en vlak.
Wuft de handschoen, wuft het klein gebaar,  wulps de mond en ’t licht in d’ ogekieren,  wolvenbeet de bont om ’t blonde haar:  vrouwen zijn de wonderlijkste dieren.   Bidt de mond den appelbeet te vieren,  wijkt de blik te wimper voor gevaar,  waait de scheemring over lustrivieren,  wenkt het lied over de nachtgitaar,   beeft het woud onder den roep der stieren,  wiegt de slang – de melodie gewaar –  weiflend over spleten zich en wieren:   schrijft de vleermuis met nerveuze zwieren  mij den wil voor van den tovenaar,  dien ik met een schreeuw in u ervaar.
ik hou van mensen die blijven, zei hij,  we stonden samen onder het afdak te turen  naar het kantwerk van de winterbomen  en door zijn woorden had ik moeite om weg te gaan   hij voerde me door de geschonden lanen van zijn jeugd,  langs vergane boomgaarden, nabij tere beken,  voor een gesloopt huis hield hij halt en  keek heimelijk door het venster van zijn eerste liefde  aarzelend sloop er zomer in zijn stem  en ik zag dat hij even weg was
Breek hier je benen. Voormalig water huppelt nieuwsgierig, verliefd door het gras. Een lening meisjeslijf. Stoot hier je tenen  tot bloed aan die badkuip vol jeugdschuim. De beeldhouwer, lefgozer, tovert uit leven een kist vol gedenkgoed, laat hem lomp neer  naast een pad. Hij liet beweging stollen  in staal, beet op zijn kiezen, ramde met kracht avontuur in een mal.  Andersom gaat het niet. Loodzwaar blijft hier eeuwig liggen wat stroomde, ons lief was en niet verdwijnen zal. 
Er zijn uren Zonder jou. Soms. Misschien. Het is denkbaar. Er zijn rivieren met oevers vol boterbloemen Zonder jou. Er zijn wegen zonder jou. Zijwegen, ongelukken, greppels.  Vlinders zonder jou zijn er, distels. Ontelbare.
Daar zitten we. De bogen van de brug staan als bolle golven boven het water. Die brug is een belofte. We moeten gaan.  Dave vindt dat ik op het verhaal vooruitloop. In mijn hoofd ben ik er al.  Ik zeg: ‘Luister, meisjes krijgen mooie benen, jongens grote voeten. Sommige dingen moet je laten gaan, andere moet je achterna.’  Wij zitten daar en zijn afwezig; liggen liever dan we lopen. We vergeten dat we uit net genoeg water bestaan om een vloedgolf te vormen, vergeten dat we verder kunnen komen.  Dave zegt: ‘Een brug is een brug.’
Net als ik zeg: er is niets meer, ik ben niets meer, hoor ik wat.  En het begint weer helemaal opnieuw: daar heb je mij weer.  Als ik het zelf niet was, help jij mij dan zeggen
Met zoveel liefde heb ik van je gehouden dat, nu ik bijna je vergeten ben, het zeggen van je naam mij is gebleven een liefkozing, waar ik dagen op kan leven.  En dit is de liefste herinnering: hoe op het plein, een honinglied van linden, vanuit de schaduw over witte straten je aan kwam lopen. Speelse zomerwinden  sloegen de gele zijde van je kleed tegen je ranke lichaam, en je ogen waren van heimwee raadselig verwijd. Hoevele zomers zijn sindsdien vervlogen.  Met zoveel liefde toch heb ik van je gehouden dat, nu ik bijna je vergeten ben, het een liefkozing der lippen is gebleven je naam te zeggen als ik eenzaam ben.
mijn voetjes warmend  hoog tussen je zachte dijen  denk ik plots  aan die kale man  die vroeger de piano stemde  en alleen maar melk en  regenwater dronk.  Hij geloofde aan reïncarnatie en  - verstrooid de snaren toetsend -  heeft hij op een dag verteld  dat ik vroeger een prinses was  of de dochter van een Indianenstamhoofd  en Kiruka heette.  Zelf zou hij terugkeren  als bruingestreepte kater. 
Wat je niet allemaal bestaan hebt, onteigend omhelsd hebt, geweest bent, nu zit je op wacht aan je bed  je bladert het boek door, bevingert de woorden wantrouwt je gereedschap, stofgoud cicaden  het brood is verlegen, wil niet verstenen het horloge maalt meel en weet het nooit zeker  diep in de tuin dooft het buitenste binnen altijd die vogels die nesten beginnen - 
er was altijd wel iemand die niet paste onder de paraplu 
Ik, zei de gek van Tiengemeten. Ik heb de hond in zijn staart gebeten. Ik heb de kat aan de boom genaaid, ik heb de wurm in een knoop gedraaid, ik heb in het afval een vuurtje gestookt, toen alles fikte kindje gekookt, toen alles gaar was, smakelijk eten, pan bij de buren naar binnen gesmeten.  Wie heeft dat gedaan? Wie heeft dat gedaan? Ik, zei de gek. Bij volle maan. 
Is het een uitgelopen  vlek, een godvergeten blad,  van inkt de opvlucht  in een pennentrek, een   vlezig prevelen  dat geen betekenis  ontbloot   zijn woorden  plots weer struikelblokken  in de stem, strompelt  de taal waar zij  van vliegen  droomt
De dotterbloemen vallen droog  in de spiralen van het slib eens stond het water huizenhoog  tot aan de rand van ieders lip  baggerschuiten zijn vertrokken  door verse geul in de rivier de natuur zit met de brokken  en zucht onder een kwaaie pier  de rechte weg leidt naar het geld  en verdraagt geen puur gekronkel spaarbekkens worden niet geteld  in de tijdgeest van gemonkel.  -------------------------------------------------------
Hij kan een veer wegblazen,  een vingerhoed optillen,  een bladzij in een boek omslaan  met de namen van alle duivelen.   Hij kan een hand vol zand  leeg laten lopen op het strand  uitkijkend op de golven  die elkaar steeds weer bedelven.   Hij kan een meisje aanzien  met zoveel liefde in zijn blik  dat zij zich tot hem richt  en vuur vraagt voor haar sigaret.
Ik hoor het licht het zonlicht pizzicato  de warmte spreekt weer tegen mijn gezicht ik lig weer dat gaat zo maar niet dat gaat zo  ik lig weer monomaan weer monodwaas van licht.   Ik lig languit lig in mijn huid te zingen  lig zacht te zingen antwoord op het licht  lig dwaas zo dwaas niet buiten mensen dingen  te zingen van het licht dat om en op mij ligt.   Ik lig hier duidelijk zeer zuidelijk lig zonder  te weten hoe of wat ik lig alleen maar stil  ik weet alleen het licht van wonder boven wonder  ik weet alleen maar alles wat ik weten wil 
‘je haar wil wel’ zegt ze ze knipt het in laagjes krul, krul, kastanje- rood is mooi bij je groengrijze ogen  ben ik haar kunstwerk ik hoor bijna Brahms zoals in ‘the great dictator’ met Chaplin als kapper  met Chaplin als dictator ik zie er enkel oud uit in vergelijking met haar op het moment dat wij  samen in de spiegel zijn. ‘je haar wil wel’ zegt ze ‘en nu jij nog’
De jongen op straat vraagt  Wat is het mooiste woord Dat u ooit zei, ik zeg Heb je even en denk Aan alles wat ik ooit  Heb gezegd, maar dan In fragmenten Stroboscoop Nachtegaal Nanoseconde Ei Die kleur paars waarvan ik de naam steeds vergeet Badschuim Trotseren Petroleumlamp Een moment waarop ik niets kan verzinnen Mag ik even op je blaadje kijken De vocabulaire hoogtepunten Van onze medemens Ik hou van jou Dat zijn vier woorden Die streept hij straks weg En verder Gezondheid Baby Salaris Liefde
Langzaam groeit in mij  de ander die in niets op mij lijkt  en toch alles in zich heeft  van mij die hem baren moet   dan rijst het doek dat me scheidt  van mijn tijd die nu gekomen is  de zaal opent zich veelvuldig  gespiegeld vlees en bloed   even is het alles stilte  wachtend op het eerste woord  dat het schouwtoneel de wereld  tot leven beven doet   côté jardin: de geliefde werpt haar mantel af  côté cour: de moordenaar komt aangezet
zij ruimt de rommel op die niet meer dient:  een fotolijst, een hoornen bril,  verlovingsjurk van anno dertig,  de prullenkraam van een bestaan  dat eens vol meesterwerken was.   haar mooiste meesterwerk ben ik,  haar mausoleum voor een dochter,  de hare, die mij baarde en toch stierf,  de missing link die ons verbindt,  gemis dat vlees werd, stof en as.   uit alles blijkt dat zij zich traint in blijven,  in voortbestaan, inpakken van wat was.  en met een stem vol moederschap  laat zij een opdracht aan de planten na:  wees daar, eis water, als ik niet meer ben.   alles wat weerloos is en eindigt  verdient een voortbestaan. geen ding.  zo eindigt ook haar kunstgebit  met gouden stift, dat nu nog elke avond  in een glaasje gaat, straks in een kist.
's Avonds hoort hij het grote huis hijgen. Uit verre kamers nadert een doodstille gang. De deur wacht op stappen. Schuilhoeken kijken. Hij staat voor de spiegel, hij het bangst  omdat het beeld zich in hem laat betrappen: een schuldig kind dat de rede doorbreekt, uit oude kasten naar taal komt happen. Maar het huis is leeg, niemand spreekt  het verleden tot stilstand, geen vader, geen moeder, geen vuist, geen schoot. Er blijft alleen deze angst in de aders,
Hoe hij zich ingroef.  Hoe hij dan lag te luisteren tot de zon de nevel doorboorde met licht.  Hoe het dan spatte uit duizend geweren, hoe de vogels verbloedden in het klaprozenrood.  Papavers. Een veld vol papavers. Zoveel schrijnende wonden. Zoveel gloeiende ogen. Zoveel aarde ontwricht.  Nooit sprak mijn vader van dood. Jaren later werd hij begraven met de schreeuw in zijn keel die zijn leven zozeer had verkort.  Papavers. Zoveel papavers. Mijn ogen verkennen de Westhoek met de angst om mijn vader in elk beetje rood.
Zoals een blad dat valt,  zo viel jouw naam.  Jij lieflijk Jiddisch meisje,  verrast door een kus, verast  door een kus op de Kouter.   Gas verzandt in je mond. Je liep hem nog na,  je tong proefde gulzig het slib van zijn lippen.  Jij Judith, hij Judas. Je as dwarrelt neer,   je witte bloed zindert en zoekt zich een vrijplaats,  een plein in de stad waar de liefde je loutert,  een liefde die geen blad voor de mond neemt,  een mond die zich aanbiedt, een kus op de Kouter.
Je zei nooit wat. Ik moest het altijd vragen. Of je van me hield. En je zoende. Of het veilig was die eerste keer. En je zoende weer. En even later of ik het goed deed zo en je zoende, o.  Je zei nooit wat, je zei het altijd met je ogen. Je ogen die helemaal alleen in je gezicht achterbleven als ik je verliet; je ogen na geween: je was er niet, je keek me aan als verten en ik moest erheen.  En als ik weer tot daar was de ogen waarmee je het woord ‘lieveling’ zei, keek of het niet veranderde op weg naar mij.  En toen je naast de weg lag in de wei, wat had je allemaal niet gebroken, je benen, je ribben, je ogen, mij. Je zei nooit wat, je zei het altijd met je ogen, zoals je daar lag, te zieltogen, te zielogen.  En je ogen die Thomas nu in heeft staan, waarmee hij zegt: papa niet weggaan - je zei nooit wat, hij zegt het, en jij kijkt mij aan. 
Zoveel soorten van verdriet ik noem ze niet. Maar één, het afstand doen en scheiden. En niet het snijden doet zo'n pijn, maar het afgesneden zijn.  Nog is het mooi, 't geraamte van een blad, vlinderlicht rustend op de aarde, alleen nog maar zijn wezen waard. Maar tussen de aderen van het lijden niets meer om u mee te verblijden: mazen van uw afwezigheid
it's always ourselves we find in the sea e.e. cummings  Toen was ik nog jong en bezonnen en de zon scheen overal op en hij liet mij alles zien. Kijk, zei hij, dit is dit, dat is dat. Op het dak blink ik, een haan bezorg ik een vuurrood spookoog. Langs de weg groeiden toen brandnetels, braambossen, dwaalkruid. In het dorre gras bij de kromme boom lag rot sponzig fruit met de geur van zure cider en het venijnige gezoem van zwartgeel gestreepte wespen. Stof wolkte op, dorre bladeren maakten een rondedansje. De wind deed toen, lang geleden god na en de wolken bootsten alles na en werden daarom door de boze wind gestraft. De regen, hard begonnen, zocht uiteindelijk zoetjes de goot. Het water maakte van die gevoelige en droevige geluidjes en de regenboog stond wel drieduizend meter hoog, boven de zee. Bij de slordige vloedlijn een stuk hout met letters, geheimtaal, een vloek. Dat moest terug vanwaar het kwam. Alles moest terug, de golven in, de plank, de arme, vierarmige zeester, de vieze vis, de werkschoen vol zand. Ze begonnen met duidelijke tegenzin aan een onduidelijke tocht. Mocht alleen met mij mee een zwarte steen, koud en nat en rond, hij vulde precies mijn hand.
Hoe de boomschaduwen over de grasmat wandelen, rondom, onophoudelijk. Stil staan als een beuk in het struikgewas. De wil om te groeien is wet: van leven, maar wat  weten we van de vogels die tussen blad en takken in ons nestelen? Is er pril geluk dat nog uitgebroed moet? Het wil hier aan de dag waar het strijklicht ons omvat.  Tussen ons allen vallen eierschalen op de aarde. Het jaargetijde kennen is zo onmogelijk als de kruin dragen:  voel je hoe ons hart buigt in de windvlagen? Elke ochtend aan het hernieuwde wennen. Doorstaan. Er is zwaar weer op til. Niet falen.  ------------------------------------------------------------  ‘@N.I.A.S.’ is geschreven tijdens een verblijf 
Beslist, er begint iets in mijn hoofd dat mij als kind allang was beloofd,  want als blozend ei, vers bevrucht, bereikte mij al een gerucht  maar nog aarzelt het zich, maar nog is het te vroeg, ik versta het, ik lig nog niet stil genoeg  Fort Worth, 23 oktober 2010
(opgedragen aan 't hele Barre Land)   Ik ben bezig met de voorbereidingen.  Eerst opschrijven  Wat ik wil zien Wat ik ga zien Wat ik zie Wat ik niet zie Wat ik had kunnen zien Wat ik had moeten zien Wat anderen zien  Dan uitwerken, maar  Je hebt je beperkingen, natuurlijk. 
Laat op de avond laat het zijn of vroeg  in nanacht, licht liefst ver –  al leent ook paarlemoeren dageraad  aan dit publieke werk subliem cachet.   Het zij een zwijgen van koralen  vergaan van dorst in lafenis –  van wakend ontslapen bevinding wellicht  doe dus vooral de ogen dicht.   Men neme niet de tijd  die schenkt zich wijd en wijd –  in deze zachte voorportalen  heerst onafzienbaar innigheid.   Men neme afscheid evenmin  al is de hoek er om uiteen te gaan –  de weg is geen verwijdering.  men neme alles mee, alleen.
Het is de kunst om mij in afgepaste mate en op de juiste toon tot u te richten; maar dat lukt mij in de regel nauwelijks. Begint het in mijn bast te klinken, hoed u: duizend bronzen klokken  donderen mijn gram over het grasveld uit, gericht op u - onschuldige bezoeker. Brombast. Breektaal. Briesklank. Over wat aan het hier ruim tentoongestelde mij weer niet bevalt. 'Kunstenmaker? Brokkenklaas!'  Het is mijn aard, dit streven naar omhulde gaafheid. 'Zonder vorm geen [naam vergeten].' 'Wildgroei is gebaat bij strenge beteugeling.' 'Luister naar wat ik u - basso modo - donderend, onhoorbaar, zeg.'
Alle seizoenen waren harde winters.  Zou ze zich verborgen hebben in dit bontjasje  dat hij ooit met liefde gewatteerd  om haar smalle schouders had gelegd?   Zou zij zo de kou hebben kunnen weren  van al die landverhuizingen en andere doden,  van de angst en de grimmige wortels  zodat ze zacht zou vallen als ze zou vallen?   Zou ze op een dag  in dit jasje  de oneindige koude  zijn ingedoken?   Je bewaart het, bladert het door: de mouwen,  het haast onvindbare sluitinkje, de kraag;  het ding slijt, rafelt, vervaalt als een veelgelezen boek.   Je schudt met de mot de tijd eruit  en vult het op met je eigen lijf  al durf je zo de straat niet op.   Niemand weet dat het jasje  van geverfd konijn is  en niet van nerts. 
Dit wordt het laatste gedicht wat ik schrijf,  nu het met mijn leven bijna is gedaan,  de scheppingsdrift me ook wat is vergaan  met letterlijk de kanker in mijn lijf,  en, Heer (ik spreek je toch maar weer zo aan,  ofschoon ik me nauwelijks daar iets bij voorstel,  maar ik praat liever tegen iemand aan  dan in de ruimte en zo is dit wel   de makkelijkste manier om wat te zeggen),-  hoe moet het nu, waar blijf ik met dat licht  van mij, van jou, wanneer het vallen, weg in   het onverhoeds onnoemelijke begint?  Of is het dat jij me er een onverdicht  woord dat niet uitgesproken hoeft voor vindt?
Er liep een meisje  met een dooie hond  aan een riem door  het museum, zij sleepte   hem de trap af  langs de schilderijen  over zijn wollen poten  tilde hem soms op   streelde zijn oren.  Haar meedravende zus  besteedde niet de minste  aandacht aan de hond.
Het moet gezegd.  Hier, met al mijn plichtsgevoel, mijn achterste  Vastgeroest in een versleten keukenstoel,  Hier laat ik mijn gezichtsverlies geruisloos  Als een zwarte keisteen door je handen rollen  Ginder. Ik krijg ons niet uit mijn bek.   Gooi mij niet weg.   Bewaar me. Stuur me mijn adres. Gooi me terug.  En kom ik niet als vroeger uit de tweelingster  Van je handen gevallen, dan ben ik zestig jaar  Een gitten dondersteen geruisloos ingeslagen hier  In een versleten keukenstoel.   Ik moet gezegd.
zoals regen zoekt een natuurlijk versmelten  en planten hun aarde ten zeerste bevroeden  zo drijvend op een lange zijden zeewind  blies jij in mijn gebied je oevers, mistiger,  heb jij verdriet voortdurend op mij ingesproken  zoals ook regen steeds zoekt een natuurlijk versmelten.   en groeit nu dit bitter stromen rustiger, zijns ondanks, en  opgesierd met vreemde dingen van het maanspel -  het blijft mijn grondwater van dagelijks versterven  en jij en ik is dood en verder machteloos. 
Ik zal gaan  O met genoegen zal ik gaan  met diepe vreugde en trompetgeschal  ik zal gaan   Als jij roept zal ik gaan  mijn werk mijn eten en mijn handen  zal ik laten staan  als jij roept zal ik gaan   Als jij roept in de morgen  in de middag in de avond  in mijn dromen in mijn waken  als jij roept zal ik gaan   Ik zal gaan  al breken ze mijn benen  al moet ik kreupel gaan  engelen binden dan mijn wagen 
ik zie de oude Takma*) lopen  leunend op z'n stok  de lasten van een stil verleden  doen z'n schouders buigen   ik zie m'n oude vader lopen  langs verlaten straten  het gewicht van eenzaamheid  als ballast op z'n rug   en dan zie ik mezelf  als oude man voorbijgaan  is dit een toekomstbeeld  van een ver verleden   vanaf z'n nieuwe kinderfiets  kijkt m'n zoon verbijsterd toe   *) Takma is een personage uit het boek van Louis Couperus: 'Van oude mensen, de dingen die voorbij gaan' dat zich afspeelt in Den Haag. Daan de Ligt is stadsdichter van Den Haag. 
vader kocht ooit een verzameld werk een bundel gedichten van degelijk merk  bij wat hij mooi vond zette hij strepen een enkele keer een uitroepteken  bij tijd en wijle herlees ik die zeer summiere biografie  in een code van strepen en stippen steeg het water hem naar de lippen
Schuim onder de vogels,  schuim dat wegstuift en  weer aanwuift als een  kwetterende stofwolk,  schorem dat vecht om  elke kruimel, stof-  badend plebs, honk-  vaste landloper,  Jan Rap die doodgaat  zonder maat, brutale  bek die stinkt naar  paardenvijgen, gespuis  dat vliegt. 
Vannacht lag ik iedereen brieven te schrijven  op luchtpostpapier. Het ging over rozen,  trombones, de maan.  Beter bewijs dat ik droomde bestaat niet:  ze zweefden als vliegtuigjes weg door de kamer 
Ben jij het vroeg ik de dode die in de deuropening stond. Iets donkers bewoog in het donker: Ik ben het, ik ben het.  Ja, wie anders krijgt het in zijn hoofd om in het holst van de nacht zijn opwachting te maken. Mijn hand vond zijn wang. Zeker een week niet geschoren. Maar hij was het, hij was het.
Het lichte vers slaat danig aan het hakken Een volrijm hamert op een halfrijm in De vage titel ligt daar zwaargewond  Het schema neemt het vele wit te pakken Een zin bestookt een afgebroken zin Een paradox ligt bloedend op de grond  En humor snijdt een tweede laag in plakken De muze Terpsichore verroert geen vin De volta ramt bezeten in het rond  En hoor de beeldspraak eens naar adem snakken De taal gutst uit een ongerijmd begin Het ritme van de maat markeert het front
Thuis na een lange dag van school Ma vertellen hoe saai het was Maar luisteren ho-ho maar  Ma speelt jas en danst heel raar Ze roept kleine woorden Als woei en haai en kri  Ze lacht heel hard Alsof er iemand een grapje heeft gemaakt Maar alles wat ik hoor is een trommel en trompet Veel te snel om te verstaan  Ma speelt jas en danst heel raar Soms klopt ze met haar handen op de grond Zou daaronder iemand wonen Klop klop-klop  Zou die Jas heten En het leuk vinden als we Zo nu en dan op zijn plafondje kloppen Ja Jas is overal zegt Ma
Door prut naast de tramlijn door zwartgereden regen langs de stromende overgang tussen asfalt en rand  van de stoep omhoog naar grijzig ruitsel tussendoor  gras via muurankers naar gespleten ooit misschien   wit waar het kiert en jij past diagonaal door die holte  naar de schoren in dat snoeioud en krakend gebint  het raam uit de dakgoot over tot het plat dat niemand  beneden kan zien. En daar is het. In de winterse   zeiknatte stilte drijft daar een windpraam van licht.  Ooit moet hij hierheen zijn gedreven op vreemde onwaarneembare stromen wellicht bij toeval   aan de kade van loodgrijze daken zijn vastgeraakt en gebleven. Zie het deinen van schijnsel door de ruiten, de vele planten die daarbinnen zijn gaan groeien.
Op school was ik geen al te vlotte prater, Er school in mij een introverte solipsist; Ik wist dat ik als enige iets werk'lijk wist En viste liefst in 't allerdiepste water.  De medemens, voelde ik diep, was geen confrater Maar slechts een favel, aan mij opgedist; Het levend wezen was aan mijn persoon verkwist. Zo werd ik bij mijn klas per ademtocht gehater,  En die bestond wel niet - dat was geen punt -  Maar 't filmpje was van een beroerde kwaliteit Zwaar onvoldoende voor privé vermaaklijkheid.  Ik heb mij toen het aangenamer beeld gegund Van u, geboeide lezer, aan wie ik mag berichten: U bent er niet al leest u mijn gedichten.  ----------------------------
Ik geloof niet in de werkelijkheid. Ik geloof in mijn droom:  dat alles eenmaal leven moet,  ook de stenen, de huizen,  de aarde aan mijn schoenen.  Ik geloof dat ook de regen  eens zal ademhalen  en verliefd worden.  Daarom streel ik de regen.  Daarom sla ik de zon.
De dichter sprak, beklijft zijn woord  dan zijn jouw ogen voor een tijd  gewijd tot mooie ogen, heeft je mond  de lippen waarvan generaties dromen.   Jij warmt je arm hart er niet aan.  Je gaat verloren. Ook voor hem. De dichter sterft  vereenzaamd. Wat was zijn liefde dan geloof,  zijn vers dan bidden, wat was jij dan god.
Als ik het boek niet had zou ik  ánders leven. In de spiegels van het  blad zie ik mijn gisteren. de nacht,  het zeldzaam tedere van elk verleden  dat niet vervaagt  nu ik nog alles weet.  Ik ken de plekken waar het landschap  tot aan mijn voetzool plooit in veel verborgen  geuren, de zon een feest is. Muziek een  stortbui uit wijde galmgaten. Psalmen  voor een ver verschiet.   Hoe zou ik weten wie de tijd ontstak, aan  ieder woord zijn klinker gaf, zingend  in mijn oor.  De vreugde kan niet op  in alle talen, in elk nieuw boek  een jong bestaan.
de wyn giet kâld  troch it iepen rút   by de kollega del  dy’t tinkt oan wat syn pake  dwaan soe   de wyn sliept   fitraazje hinget stil   de tinzen fan de oaren  sille aansens by de pake wêze  fan de kollega   by de pake  en wat dy yn ’e oarloch  die   de wyn sliept   syn iepen mûle   sliept   fentilatordûns waait him  op ’e droege tonge   ***   de wind gaat koud door het open raam  langs de collega die denkt aan wat zijn opa zou doen  de wind slaapt  vitrage hangt stil  de gedachten van de anderen zullen straks zijn bij de opa van de collega  bij de opa en wat die in de oorlog deed  de wind slaapt  zijn open mond  slaapt  ventilatordons waait op zijn droge tong 
weet dat lelijke mensen ook gevoelens hebben zoals er ook in de allerknapste vrouwen mensen zitten zeg ik op een verjaardag om te kijken of ik iemand uit de rimboe zijner gedachten los kan lokken om een robbertje uitmiddelpuntig te speculeren over dit type wetmatigheden in ons persistent onbenullige universum.  Ik lieg niet als ik zeg dat er een zestal seconden voorbijgaat voordat er iemand reageert: ze ademt in 7,8 en of ik even warme melk kan gaan kloppen.  Naast mijn voltijds baan als burgerman heb ik tegenwoordig een leven als mens probeer ik dan op joviale toon tegen een kalend voorhoofd dat ik vagelijk herken van de haastige minuten tijdens het zonen halen en brengen. Hij zegt  ik ken u niet maar u mij denk ik wel want ik werk bij de televisie. Ik zeg ik zou nooit rijk en beroemd willen zijn maar wel alleen maar rijk. Weet je dat er op de zeebodem een kabel ligt die de continenten met elkaar verbindt? Dan doorkruist een snater ons gesprek: Arend? Arend Kaaks? Van het journaal? Wat ontzettend -  Vlug waad ik door het gekrioel van kleuters naar de tafel met taarten en kom langszij bij een weelderig opgedofte moeder die vraagt hoe ik het bolwerk als kunstenaar terwijl de geefwet in belastingtechnisch opzicht nog niet behoorlijk is afgedicht. Nog geen acht minuten later stokt mijn pleidooi voor schooluniformen als een luizenmoeder zegt sinds ik de gymspullen op de hand was blijven alle kleuren goed.  Ik haal adem en zeg trek vooral geen broeken uit van rugbehaarde heren die grager in verstandshuwelijken blijven zitten. Schilder uw slaapkamer in geborgen kleurstelling, keer het hoofdeinde richting raam en zet de voordeur open, dan komt het goed. Normaliter drukken wij hier onze Havana's uit in de aardbeien met slagroom, rijen tegen de serveersters op en kotsen brullend van ambivalentie in de champagnekoelers om onze lediggang te vieren. Buiten staat de stoet limousines te wachten op de komst van de allesverpletterende gram des Heren maar tot die tijd draaien de chauffeurs hun schoenpunten kaal in het grind van onze oprit. En  kun je tegen die bloemkool in mijn kop zeggen dat wij allebei zo snel mogelijk afgehaald moeten worden?
Zodra de dag áls een dreigbrief in mijn kamer wordt geschoven worden de rode zegels van de droom door snelle messen zonlicht losgebroken  huizen slaan traag hun bittere ogen op en sterren vallen doodsbleek uit hun banen  terwijl de zwijgende schildwachten nachtdroom en dagdroom haastig elkaar hun plaatsen afstaan legt het vuurpeloton van de twaalf nieuwe uren bedaard op mij aan.
Dit is hun picknickplek. Wij zijn met velen  maar zij met meer. Onze chauffeur, de kok en   de reisleidster zwaaien verwoed met stokken.  Allengs stokt elke hap in onze kelen.   Een baviaan belaagt me onverschrokken,  maar ik wil toch mijn brood niet met hem delen.  Dat wil hij ook niet; liever alles stelen.  De evolutie wordt opnieuw voltrokken.   Dit keer verliest de mens. Ik zit te dromen  over mezelf als aap, behaard en sterk  zie witte, slome wezens nader komen.   Het is zo spannend dat ik te laat merk  hoe ’n baviaan mijn brood pikt. In de bomen  toont hij trots met een knalrood achterwerk. 
alles is zon en brandt in de verte duizelt het de kolos in het blauw  aan de omstreden einder versteent het woud ontmantelt de boom korjaal met de krijger wordt rotsgraf een volk dat verdwijnt  in de verte valt de kolos in het zand grijnzend in zenit geen schaduw geen schaam meer te zien
hoe ga ik open als een boek?  ik wil mezelf eens lezen,  bladeren en kijken  hoeveel pagina's ik tel.  of ik een sprookje ben  of meer een studieboek.  zou ik mij kopen?  lenen bij de bieb?  alleen stiekem lezen  hoe ik afloop en zachtjes  terugzetten in de kast?  
Uitje voor ouderen! Hortus Botanicus Daar doe ik grootmoeder Nooit mee tekort  Zeker nu zij in haar
Een beestje als een speeltje Blozend van zijn buik tot aan zijn keeltje. De beentjes recht en lang Dun als een ijzerdraadje, De boezem fier omhoog Zonder behaatje.
Wat weten vlinders van augustus?  De buddléia bloeit, ze nemen het  ervan. Je dochter kan dat eigenlijk  niet aan, zo ijl, zo flinterdun  haar jurk. Je bent haar vader maar  kunt kijken als een man. Waar eindigen  haar poten? Hoge zomen vangen wind,  de zomer raakt nu op zijn bangst.   Ze fladdert weg, je kijkt haar na zoals  de vriend die laatst iets ongelukkigs  zei toen zij op haar fiets passeerde.   Later als het licht de middag heet  en scherp maakt bij de sloot aan gene  zijde jaagt een man bij de buddléia's.
Intussen huist ze al zo lang in mijn hoofd en al zo bijna overal  - maar wie ze is  een zinloze vraag, je zoekt in je herinneringen naar iets onvoorstelbaars, ik weet het, maar ook zinloze vragen vragen een antwoord  eigenlijk is ze nog steeds die jonge vrouw die ik ooit voevallig ergens tegenkwam - maar wie ze is - in mijn hoofd vind ik haar niet terug  er zijn momenten dat ik ineens weer weet dat de mens eenzaam is, ook ik  en dat ik naar haar kijk en denk: zij daar dat is ze, zo zichtbaar, zo sterfelijk
hoofd dat mijn beenderas bevat voor later spreek met een mond vol aarde van het leven ik voel de zon en ja, ik blijf nog even mijn ogen tranen maar ook dat is water  woorden bewogen door de wind - dat staat er in elke beendervel volop geschreven - vormen de liefste zin aan mij gegeven zolang mijn schedelmond nog praat - ik schater  mij schuimend, bottend, brandend, stormend naar de vier elementen die zich zingend mengen met mij, de lichtste, aether, als hun hemel  die schedeldak mag vullen met gewemel van wormen, rijmend kronkelend in strengen ten slotte is mijn vruchtbaarheid mijn waarde
Kom catelijne mijn lieve kleine  mijn ik in het reine  kom bij me  gaan we terug  naar het ongeboren zijn  wees niet bang voor de slaap  ik blijf bij je  wees niet bang voor de nacht  want ik heb je nacht  wees niet bang voor het water  ik maakte het water  het water is goed  en het draagt je  het wordt weer als vroeger  ik voed je met mijn bloed  ik kleed je met mijn huid  binnen mijn heupen  bouw ik je huis  vanzelfsprekend  heb ik je lief als mezelf  zijn wij naakt voor elkaar  en kennen elkaars binnenkant   mijn naaste naaste  ik wil je sparen  zacht neem ik je mee  vaar met mij  in mijn binnenzee  door de nauwe ingang  van het leven  terug in de wijde  dood
Van alle auto’s in de regen die suizen langs mijn raam, koplampen aan, en die passeren door de bocht van de weg, hoop ik maar dat ze ergens heengaan en dat het telkens andere auto’s zijn en niet een reeks
We stonden bij Achilles, het regende en woei, in een geur van sigaren, nat gras en natte mannen,  het gromde en stampvoette om ons heen, voetbal was oorlog, toen al.  Vader, weet je nog hoe het even doodstil werd, de bal kwam, hij kwam uit de grauwe lucht en woei voor het doel,  niemand had gezien dat hij daar stond.  Weet je nog hoe hij toen even met zijn hoofd knikte,
Letters schrijven op je rug, met mijn vingers op je huid, ik wil je zoenen, niet te vlug, nachtenlang zonder geluid.  Als je slaapt wil ik je strelen, je ademhaling horen, raken, met je vingers wil ik spelen, steeds proeven hoe je lippen smaken.  Zonder parfum ruik je heerlijk,
Van een fluisterdwaas liggen verwarde gegevens grijpklaar maar geen mening. In een suikerweb weet hij raad over dingen zegt stildingen maar laat de paarse asters spelen door het herfstlicht  van zijn woonwijksupplement. De tuinen met merels (als middeleeuwse valken) smeuïg en zoet blijken in zijn vensterbanklach aanwezig. Ja fluisterdwaas zweert
De onderste tree van de trap een spatiebalk, spring erop en de hall verzuimt zichzelf tot open vlak, dimensieloos  wordt glimlach spiertrekking van leegte. Leemans-Kuypers stemmen dwarrelend op de visgraat van gelijk vloers zwart/wit/zwart nadert dag  met regelmaat van rood/wit/rood radijzen duizend in een bad en aan het oppervlak onvindbaar een vrouwenmond: was me
Vogel schreeuwt tegen de lucht. Zo brons kan dood zijn.  De schelpen zijn een weg naar Santiago de Compostela hier in Wierum. Onwennig liggen zij op dit eiland zonder branding, zonder zon. De gloedgele bol is een roestrood hek, tralies om het leven. Mijn liefste! Mijn medepelgrim van de Weg.  Bewonder mijn vleugels. Zwever.
Het licht dat die ochtend de wierde besluipt, uiteindelijk zichzelf verblindt, opnieuw  opstaat en uit wandelen gaat. Begin van geur als iemand onverwacht voorbijkomt,  een afdruk in het voorjaarsgras, vleugje tijd dat aan de aarde ontspringt. Totdat  's avonds alles achter een zwarte wolk verdwijnt, wegdommelt met de doden mee.  Dat boven alles uit schoonheid ontbrandt, het uitgestrekte, noordelijke land, doordrenkt  met duizeling van eeuwen, zo innig hier omhelsd. Waarin verscholen wij, voor even.
Ze zijn er bijna niet zoals heel slanke vrouwen na heel licht verdriet. Met hun poten als met een dun pincet pikken ze preuts hun tenen uit het water op, o, ze zijn zo roze als de gedachten van een maniërist.
Flamingo's op poten zo dun als de ff's van mejuffer, of als twee sigarette- pijpjes waaraan ze zuinig de rook van zichzelf opzuigen: met dit soort raffinementjes zetten ze zichzelf voortdurend voorzichtig op stelten.  En hoe ze op één been staan, het andere in hun veren opgeplooid als een handtas
Wanneer mijn vader sterft, laat mij dan staan  Vereenzaamd als een treurboom in 'n plantsoen  Gesmukt met 't teerste, avondlijkste groen,  Bijna bebloesemd, sneeuwwit aangedaan.   Bijna een bruid, boven de sponde waar  Sinds kort mijn moeder ook een toevlucht vond;  En ruisende hernieuw ik 't oud verbond  Met mijn diepst neergebogen treurgebaar.   Zo, treurend, zou ik willen sterven ook.  Maar hoe te sterven, zo ver boven hen?  Erbarm u mijner, treurboom die ik ben,  Gedoemd te bloeien onder de stadsrook,   In 't tweeslachtig plantsoen, geen stad, geen land, 
In een klein dijkhuis staat,  ziet hij door ’t uitvergrote raam,  het oude orgel bijna naakt.  Over de toetsen ligt een loper.  Tussen de twee koop’ren kandelaars  staat een gezangboek open.  Hij hoort weer het asmatisch steunen:  loflied of klaagzang – eender zeurt  deze muziek, tot hij die deur  snel weer vergrendelt. En toch,  o mocht hij nog een keer,  geknield voor ’t orgelfront,  de trappers voor de vrouw bewegen  die boven hem haar psalmen zong.   *vox humana: menselijke stem 
Een kwal die vond dat het water stonk  sprong aan wal, waar hij verdronk.   MORAAL   Wie al te grote afstand neemt  was van tevoren al wat vreemd.  OF   Voor al te fijn besnaarde kwallen  kan evolutie tegenvallen.
Een vissersboot. Op het strand getrokken.  Netten liggen opgerold op zand. De boot is leeg. Het water is weg. Wolken drijven naar een andere kant. Zo liggen wij naast elkaar. Jij en ik. Je liep langs de tafel naar het raam. Je kwam terug. Je legde papier weg. We werden woorden en vloeiden samen.
Midzomer met zijn overdonderende volte bladergevaarte van zo moet het zijn, dit is de vorm die elk van ons vond dit is ons diepste groen en groen ons wezen, tak aan zijn tak de grond op de grond, stevig, voldragen, nergens vermoeden van molm, geen huiver van langzaam en knisperend stuiptrekkend stervende wespen. Alleen wie zelf sterft wordt expert, licht dit graafrandige voldane op en helpt zijn bezoeker een feit verder, maar niet ver.
en de wind zegt mij ga over dit pad luister hoe het veld zingt voel de boom en zie, ze wuift met een blad zelfs gestorven hout, ginds,  kent de mooiste droom  ook als gij de vlonders betreedt die in kunstige lijnen u boven de aarde heffen zullen waterspiegelende bochten die weet hebben van komen en gaan u in het ommetje weer treffen.   het is riet dat de stilte leidt naar oprechte verwondering die om geen enkel antwoord vraagt en waar de kleurrijke ijsvogel zijn opgeviste prooi naar hoger oever draagt 
Met de pen roer ik mijn koffie met de schaar krab ik mijn kop met een mouw veeg ik mijn snot weg dweil met mijn sok een melkvlek op  Mijn nagel drukt in ’t tafelblad  een diepe kloof groeit daar gestaag  woorden weeg ik met het vreten dat retour komt uit mijn maag  Met mijn tanden bijt ik splinters uit de poten van mijn stoel uit mijn tenen vloek ik psalmen tot ik er niets meer bij voel  Zelfhaat weeg ik bij het opstaan in jouw levenloze blik woede meet ik met mijn knokkels en mijn schaamte met mijn pik  Licht verpulver ik met vuurwerk herrie met een spijkerboor waanzin smoor ik in mijn verzen waar zijn die dingen anders voor?  
De ruimte van een plein. Het is al nacht.  De hele dag liep ik door nauwe stegen  Waar ik verdwaasd mijn leven overdacht:  As, stof en zaagsel om bijeen te vegen.   De ruimte, eindelijk. Een klok die luidt.  Het is het stadsplein van een oude prent.  Tientallen stegen komen er op uit.  Poort, boog en standbeeld, alles is present.   Traag loop ik op het stralend marmer af. 
De mensen worden uit het landschap weggenomen: wat een rust! vooreerst nog geen puinhopen, het licht is het licht dat er is op huizen als dingen naamloze bomen een klagende waakhond een jagende vos  later naarmate het donker nadert steeds meer kraaien -
Het ochtendgloren (rood dus regen,  regen dus rood) maakt ons weerbaar,  kwetsbaar door de nieuwe dag. Dat is het punt ja, dat. Dat broze in die grijze harde chaos waar de vlucht alleen maar voorwaarts kan, terwijl wij terug willen,  samen hand in hand zoeken naar een  ommekeer. Dat is het punt: die hang naar veilig heenkomen en onderdak in warm  en schemerduister samen als dat Siamese  wat ik als een tatoeage op je schets, je  overal mee wil bedekken, kleuren.  Een onuitwisbaar souvenir van ons,  wij samen in het ochtendlicht. Voor dag  en dauw dat is het punt.  Ja, dat.
Mijn wit plafond en ik wij ontwaken weer tezamen. Het bedmetaal en ik wij scheiden minnaars van elkaar. 'k Heb niemand nodig. Kijk hoe ik de theekop stevig kus. Ik wijdopen dode ramen en je geur is buitenlucht.
wil zij in een kamertje kruipen en een nest vol woorden werpen.  Haar buikje strakgespannen. Weeën golven door haar heen.  Hoe zullen ze er uitzien? Ze weet niet wie de vader is...   (er is die vreemde droom, iets besprong haar op een nacht  begin dit jaar, het boorde zich diep in haar ziel, die ochtend  vond ze bloed tussen de lakens en iets als stuifmeel op haar kin)   Na jaren dorre droogte hagelt het pijpenstelen letters in haar kop.   Ze ontwaart een golfbeweging: het maanloos eb  en dan de vloedgolf de pen die haar gedachten achterna  hinkt verzinsels die in warrige kluwens over mekaar rollen richting 
kortstondig de kinderen die spelevaren op de vijver  schoorvoetend gaat het volk voorbij  een monitor toont iets afwijkends iemand zucht – kucht  twee vrouwen twijfelen over de aankoop van een bundel  'steek je hand onder een bladzijde en je schrikt
'Weilanden hebben avond,' zegt Achterberg.  Maar kun je dat wel hebben? Misschien  zoals je een ziekte hebt: avond.  (Iets met de ogen: alles veel te donker zien.)  Maar ook 's ochtends is het niet voorbij.  Zie je weer veel te klaar, maar wat je mist.  November. Elke ochtend is een morgue,  elk woord in dit gedicht een kist.   En daarboven, zwart op witte lucht,  fladderen de doodsbrieven, die kraaien  blijken te zijn, zo slordig vliegen ze: 
Mijn wonder jij aanminnige vriendinnen, ik heb mijn nachten wel met u doorwaakt: gij waart gemeenlijk zo innemend naakt en liet u zo welwillend voor mij winnen.  (Uw warme lijfjes tegen 't witte linnen, de legerstede die tevreden kraakt; mijn wonderlijk aanminnige vriendinnen, ik heb mijn nachten wel met u doorwaakt.)  Soms schiet het mij pas naderhand te binnen hoezeer wij ons au fond hebben vermaakt (al is het vaak te spoedig uitgeraakt, maar viel er aan iets diepers te beginnen,
De grote ketel in de stalhoek:  houthompen, vuur en dampend water. Hij zou in sprookjes niet misstaan om jonge meisjes in te stoven.  Je stort er lakens in, die bollen, verdrinkt ze met een grote stok en stampt ons voetenvuil en zweet en oogvocht murw, zodat het loslaat en in de zinken emmer stroomt, het voorportaal van grup en put.  Spookdromen, kom maar op. Ja vos die in mijn deken woont, heus wolf die op mijn kussen ligt – jij ruikt
Er zijn er  door Michelangelo beschilderd,  met rozetten versierd,  door zuilen gestut,  maar ook gewone  tijdens grote schoonmaak  met ammoniak gewassen en gewit  of :  niets -  crèmekleurige hoge plafonds  van op een ziekenhuisbed op hoge poten,  en oude plafonds  bekeken door  versleten mensen  die liggen in oude kamers  omdat lopen lastig wordt  een stofnest wordt  verward met barsten  met zimperend vocht  een spin in de hoek wordt  een monster;  er is de angst,  de angst die neerdaalt als damp. 
Mijn vriendin breit sokken terwijl ik schilderijen verkoop. Landschappen gaan van de hand. En het getik van haar naalden klinkt in mijn oren als applaus.  Ik ben gek op mijn vriendin en op wat zij breit. Terwijl ik schilderijen verkoop, ook naakten en stillevens.  Maar geen zelfportretten. Als ik een zelfportret verkopen wil dan gaat zij onrustig breien en klinkt haar getik als een geigerteller.
Toen ik de ene man met goed gevolg Aan een gezwel in de hals had geopereerd Met mijn zakmes, Werd ik overmoedig en opereerde de andere man Aan het hart.  Ik had het ongeluk een ader open te snijden Zij hing uit zijn borstkas als een dunne rubberslang Zoals gebruikt wordt in aquaria.  Haastig heb ik, zonder verder te opereren, de wond toegenaaid. De ader hing eruit. Gelukkig, er kwam geen bloed uit.  Radeloos ben ik naar mijn huisdokter gegaan En ik bekende hem al mijn zonden: Hoe ik de ene man had geholpen, Hoe ik de andere misschien had vermoord, Hoe ik hem haast je rep je had verbonden Dat ik de twee einden van de ader Niet meer op elkaar aan kon sluiten. Hoe moest nu die man zijn bloedsomloop gebruiken ?  De dokter vroeg: Bloed ? Wat zegt u, bloed ? Is dat er dan niet allang allemaal uitgelopen ? Is hij niet dood ?  Ik ontkende, ik zei: er kwam geen bloed uit. De ader hangt uit zijn huid Als een tuit. 
Geen plaats ter wereld is zo godverlaten en zo fatsoenlijk als het Scheldeplein, bij avond als het regent en de straten langer en glimmender en leger zijn.  Dit is een stad met veel te weinig moorden. Het regent gluiperig in het plantsoen. De tramrails wijzen koppig naar het noorden en dat is dan ook alles wat zij doen.  Die man zou het waarschijnlijk niet begrijpen, die man daar op de hoek, wat ik bedoel,  wanneer ik plotseling zijn hand zou grijpen en zeggen zou, hoe eenzaam ik me voel.  Ik ga naar huis. Daar wachten me twee ramen, een beddensprei (gehaakt), en aan de muur een plaatje van een veel te mooie dame. En dan de wekker nog. Op zeven uur. 
Het geluid van padjes  samen, apart, nog een wat verder  iets lager, samen in scheef akkoord  onvindbaar want telkens andere  padjes even verder, samen  hinkend, apart, samen  terwijl die vlak bij mijn voet  even hun adem inhouden. 
Opruimen en zwemmen  dat is alles wat er moet vandaag.  Ik ga geen beroep doen op vriendschap  die hoeft mij niet te zien om er te zijn.   Dat ga ik vandaag geloven.   Dat hoge doel kan ook wel even wachten.  Hoge doelen staan bekend om hun grote geduld.   Ik hoef vandaag niet op een dak te zingen,  geen ongevraagde engel van de stad te zijn.   Ik ga wat aan mijn moeder denken  hoeveel zij houdt van mij.   Dat ga ik vandaag geloven.   Ik weet dat er een hond is  met oren als omgevouwen beukenbladeren   Ik weet dat er een gans is  met een hals als de stam van een oude eik -  in plaats van gaatjes in zijn snavel zat een pluisje.   Ergens ligt een witte pauw op een veld vol madeliefjes.  Ergens bloedt een zon leeg.   ik hoef het niet te zien vandaag. 
Een natte vlam, een vonk, geel-blauw gekleurd:  De vis met tomeloze schoonmaakdwang.  Alles moet schoon. Het is er een gedrang  van grote vissen wachtend op hun beurt.   Zelfs voor een haai of rog is hij niet bang.  Hij is dompteur en zwemt hun bek in, speurt  naar etensresten, al wat hen besmeurt.  In trance keert het beest hem de andere wang.   Ik ben zo’n poetsvis. Ieder nieuw gedicht  waarin ik steeds mijn innerlijke stem toon,  wordt eindeloos gepoetst en doorgelicht.   Ik zwem langs het gedicht en neem een hapje,  spuug het weer uit; verkeerde klank of klemtoon.  Ik ben geen snelle dichter dus, dat snap je.
schimmig vanavond jaagt die mist de velden  de maan sluipt terug in dodelijke bomen  nu is de grote rafelaar gekomen  een herfst een doodgaan een gekwelde smeekstem hoor... ademend beweegt de aarde van heimwee  om mensen te bezetten met een adem van verdriet  om koeien zwaar en zwijgend in zich vast te zetten  als schepen, vastgegroeid aan het lichaam van de zee  of de dood, levend aan het gezicht van de mensen, 
Heel voorzichtig ga je tastend  met het ijzer langs de plooi. In het langzaam, zachtjes glijden onder stoom aan beide zijden ben je kreukbaar, ben je mooi. Eerst nog hadden wij wat woorden,  zeiden wij dat wat niet hoorde, was  jij mij en ik jouw ijver meer dan zat.   Nu, hier achter plank en hemden, strijk jij het haast onbestemde,  dat ons scheidde, dat ons remde in een handomdraai weer glad.
De held kan niet bewegen zonder zijn infuus maar hij heeft zin in roken, dus hij stapt uit bed en hij beweegt zijn lichaam richting het toilet: voorlopig heeft hij een excuus. Pas bij de lift wordt het gevaarlijk. In zijn blauwe kamerjas heeft hij om drie uur 's nachts hier niets te zoeken dus nu begint het avontuur. Zijn vingers tasten met een vertrouwd gebaar al in in zijn badstof zakken op zoek naar het bekende pakje. Maar hij is gestopt na een slecht nieuws-gesprek, om toch iets terug te doen; dus, dit gaat langer duren dan hij had gedacht:
ik was verward, de wijzers van de klok vertraagden, waren niet vooruit te branden ze stonden stil en ik stond voor het blok toen niemand acht sloeg op mijn offerande  ik wilde vuur ontsteken met mijn stok geen vonk sloeg over, elke poging strandde tot onverwachts het rookgordijn optrok en ik, uit as herrezen, me vermande  je overbrugde afstand, nam de gok en alles was in overvloed voor handen mijn dorst heb je gelest, je gaf je mok  ik zette in je zachte vlees mijn tanden mijn honger was gestild, jij was mijn kok de resten vulden met gemak twaalf manden 
[Fietsend naar zijn werk, passeert Anton Korteweg elke  dag twee tunnels (tussen Leiden en Den Haag).  Op de eerste ontmoet hij om 8h20 de woorden: "Astrid,  I love you". Om 8h30 passeert hij de tweede tunnel en ziet staan: "Astrid skelethoer. Negative erection".  Deze steeds weerkerende dagelijkse realiteit inspireerde hem tot volgend gedicht:]    Gebruik de tunnel, staat er, en, die raad gevolgd,  Astrid, I love you. Mooi. So far, so good.  Daal je de Straatweg af het Haagse Bos in:  Astrid. Skelethoer. Negative Erection.  Zo kom je 's morgens om halfnegen in Wassenaar  in tien minuten maar van de banaalste uiting  van liefde tot het grofst vertoon van walging.  In 't echt duurt dat zo'n vijf tot zeven jaar.
Vanuit mijn lome zondagochtend  zie ik hoe een merel hardnekkig trekt  tot de worm zich verorberd geeft.  Honderden keren moet de merel  voorbij mijn vaders ogen zijn gehipt  als hij zijn spade in de grond stak,   zijn schouders gebogen,  zijn monkelmond smaller  dan de voorbije jaren.   Nu ik hem ken,  een oudste dochter ben,   zwijgt hij een woord tevoorschijn  dat met snoeien samenhangt,  met dahlia's niet in vazen zetten   maar ze een seizoen lang  laten duren in de aarde,  hun vorm in knol bewaren.   Op goedgeluk verwekt,  denk ik, en zie hoe de merel  geduldig en bedachtzaam trekt. 
Liggend in zwart in de helderste kamer bevat men volmaakt wat het afschrift onteigent vult men gedwee zijn inhoud met leegte  omdat vlees moet geschreven verhongert de hemel omdat taal doet ontleven moet men ontbinden lidwoorden longen lipletters speeksel  niets dat hier klopt is meer dan een stilte uren herhalen zich zonder beginnen
Gelukkig dat  Het licht bestaat  en dat het met  me doet en praat   en dat ik weet  dat ik er vandaan   kom, van het licht  of hoe dat heet.
Langs deze, langs deze mij  deze mij onsympathieke  weg, schuilnamenlaan.   Wat zal ik zeggen? Ik ben  schorpioen en heb hobby's, als  landschapsgeschiedenis enz.   Dat ik graag vis eet en veel lees  over vissen, dus waar ze van leven  en hoe wij van hen.   Verder een slank postuur,  afstand is geen bezwaar,  afstand is tijd en die neem ik   met iemand, met wijn erbij  en open haard soms ook  en graag mooi weer.   Jonger wel, jij dus, van hart,  longen enz. Ben zelf  intussen al over veel heen.
Een man, daar in mijn kamer, ik zie hem, maar toch niet. Hij zit daar maar te staren, zonder dat iemand hem ziet.  Een man daar in mijn kamer, ik ken hem, maar toch niet. Ik vraag het aan mijn moeder, maar mijn moeder ziet hem niet.  Bij mijn opa staat een foto, in een lijstje op de kast. Als ik hem vraag:“Wie zijn dat?” dan antwoordt hij verrast;   “Die daar, dat is mijn vader. Hij was jong en onbevreesd. Hij is ooit een soldaat in ons leger geweest. “  Een man, daar in mijn kamer, Ik zie hem, maar toch niet. Zachtjes snikkend huilt hij tranen, Maar van trots, niet van verdriet… 
Het meer in mij vloeit uit in een ander meer,  beneden voort. Het is niet vergelijkbaar groot.  Het is een woord, waarvan de diepte anders is.  Je kunt erin verdrinken, maar je gaat niet dood.   Zijn oorsprongen verwisselbaar? Alles stroomt  ook naar boven, want wateren zijn van hun bron  al evenzeer de bron. Begin dat nooit begon.  Eeuwig is er een rivier,niets blijvends, tussenin.   Mijn meer is niet beneden. Beneden reflecteert  de zon, de schittering van het verleden. Je naam, 
Neem een man, neem een vrouw.  Neem mij, neem jou. En laat  ons binnen een jaar of dertig  nog eens op deze zelfde plek  komen staan en nog eens kijken  naar diezelfde bosrand en nog  eens zoeken naar elkaars even  koude hand en denken: ja
Als herinnering aan mijn moeder  Okergloed  en een licht breekt uit de zee.  Op het achtererf ergens tussen het wasgoed en een boom  vol granaatappels  jouw lach en de ochtend schielijk en klein als een lieveheersbeestje dat valt op mijn hand
Een witte roos bloeide op het vale veld, roos van de dood te midden der gewonden een jong gezicht had in zijn laatste nood de vage schaduw van een lach gevonden.  "Ik heb het koud" klaagden zijn blauwe lippen zijn weke hand zocht tastend naar een maat ik zag zijn leven met zijn bloed ontglippen en steeds maar liever scheen mij zijn gelaat.  "Een dode meer op onze lijst van helden" mijn god hoe walgt het woord mij in de mond een kind veeleer dat brute domheid velde één adem minder uit een zoete mond.  Een lied brak af na d'eerste teedre strofe een dapper hart hield plotseling opmet slaan een makker minder op de donkre wegen die door de modder onze voeten gaan,  maar deze morgen zet een jonge vogel
Een mens is een waarneming. Niet tastbaar, enkel klank en beweging van daarnet. Een stem, een voetstap, de wijze waarop het haar naar achteren wordt geschud. Herkend en voorbij. Een brief. Gisteren gepost, vandaag bezorgd. Daartussen kan heel wat gebeurd zijn.
Ik dacht dat het niet kon:  dat iets wat je niet ziet  je alle dagen draagt  en sterker maakt.  Alsof je spieren krijgt  van liefde.  En kijk, het klopt:  Het hart van oma  slaat nog altijd over  als ze opa ziet.  Maar nu hij oud is en te bed,  misschien nog net de hemel haalt,  loopt oma sinds een poosje  krommer en vraagt ze vaker  om mijn arm.  Zonder hem krijgt  ze het huis niet warm  en zelfs de hond  zakt zuchtend naast de luie stoel.  Dus is het waar  dat liefde spieren geeft  en op den duur  ook vuur.
je kunt een zakdoek horen vallen  papa snikt  op de radio treurige muziek  mannenstemmen zeggen sombere dingen  over nooit meer  klokken luiden papa droogt zijn tranen  morgen gaan we naar de maliebaan  marcheren de soldaten  de oranjeband met leeuw en het soldatenpak ze liggen klaar  gestreken  mama moet alleen de broek nog persen één koperen knoop aanzetten  papa poetst zijn kistjes  de baret draag ik links rechts door de gang  ik ben mijn vader en voor niemand bang  (2002) 
Het verre postkantoor was de magneet.  Niet om de luchtpostzegels of de taal  Van overzeese stempels – nee, het deed  Op tweehoog ’s middags dienst als jeugdleeszaal.  Tweemaal, op dinsdag en donderdag,  Verdween ik in het ruime trapportaal  En kwam weer buiten met een brede lach.  Ik had mijn voorraad boeken andermaal.   Met in mijn hoofd een eerste regel die  Ik vluchtig had gezien bij een verhaal  Werd, fietsend, al naar het vervolg gegist.  Toch geselde ik vervaarlijk het pedaal  Om sneller thuis te zijn, omdat ik wist:  Het boek is beter dan de fantasie.
Er is iets in de zang van een merel het is voorjaar, je wordt wakker  je ligt te denken in de nacht het raam staat open - er is iets  waarvan de vogel zingt en je denkt aan wat je moet opgeven
Hier staat de rode beuk met het eindeloos grote geduld van een boom.  Hier staat de rode beuk hij ziet en hij hoort ons en is ons vergeten. 
Ik denk aan de man die ik liefhad. Heb ik hem lief? Hoeveel angsten zijn dat?  Onze borden raakten leger En aan de rand ligt een bloem. gesneden uit radijsjes. Een klein uitbundig leven.  Niet om te eten, weet hij.
alsof de lucht audities houdt voor de ultieme meeuw, alle tragere, grauwere zal laten neerstorten elk ogenblik, daar rekenen we ergens  op een onwijs gave appel die plots voor ons ligt met klem, met 'ik-word-terstond-rot-tenzij-je-schreeuwt- dat je-totnogtoe-alleen-appels-bij-benadering-at. En haast  opgelucht dan zie je daar een fitte bal, ginds aan een lijn een laken met een scheur waar je toch doodgewoon doorheen stapt naar een tuin waar al het linnen nog intact, maar in de mand daar in de plaats van was: alle zomaar-  appels waar je jarenlang over gevreten had en hoe reusachtig uitgesloten dan de terugkeer.
De hemel staat met sterren volgegoten Als met gesmolten zilveren metaal; De nacht is krank van zwangre bloesemloten, Waartussen ik gedwongen ademhaal.  En steeds als ik in uiteindelijk erbarmen Rijst uit de nacht uw beeltnis, naakt en blank; Mijn droom omhelst u met onzichtbre armen, Mijn lippen kussen u schier zonder klank.  Gij zijt er zo onloochenbaar en zuiver, Gelijk een kaarsvlam, in zijn ernst verstard, Soms weggetild als in een lichte huiver
Op een kast in mijn klas stond een wereldbol daaronder zette ik een puntenslijper in de vorm van een wereldbol  en zo herinner ik me mijn werelden als ik het sterrenslijpsel aan de hemel zie.
Van 't najaar keren weer de schone dagen - Van het hoeveelste? en hoeveel malen nog? Tot het ontrijzen aan zijn nederlagen Lokt den verslagene zijn zoet bedrog.  Dit is de tijd, dat men zou moeten lopen, Gerooide velden langs of door een laan, Aan 't eind waarvan een vergezicht gaat open Op herfstland en een edeler bestaan.  En, thuisgekeerd, bij een vroeg vuur gezeten, Den avond rekken met een schaarse kout, Een enkel woord over de diepst-geweten Bewogenheden, die het hart behoudt.  Of in de stad, voor licht-beslagen ruiten, Terwijl een dunne mist de grijze gracht Befloerst, te zien, hoe 't schemerende buiten Geleidelijk teloor gaat in den nacht.  De nacht, die naderkomt, duister en heerlijk, En even heul brengt voor de levenspijn In de armen van het hier alleen begeerlijk Geluk: bemind en niet gekend te zijn.  In stede: Dag. Een gemelijk ontwaken In de slagschaduw der toekomstige plicht, In slaafse haast zich wreevlig op te maken Naar geestloze arbeid, wrokkende verricht.  Avond. De gang terug. Vermoeid, versmeten, Voor elke daad te ledig, onbemind, Den slaap te zoeken in dit ene weten: Dat morgen 't eeuwig eendre herbegint.  Zo is het dag na dagen. Om der wille
Beelden, beelden, zo helder en geheim dat ik op slag verstijfde - elke boom, het hele bos keek mee. Ik schrok niet eens, ik viel meteen twee dijen in toen ik het vond. Pas later kreeg het een verhaal.  Zoals vandaag. Wie graaft mijn glimlach op? Wie engelt me het bed in? De meisjes onder mijn matras, die zijn zo snel, die bliksemen op mijn bevel hun kleren uit, die heten niet, die leven niet, die zijn  zo weggelegd. Maar 's avonds zie ik soms  dat bos waar ik mijn eerste boekje vond: een stronk met dijen, schaamgras, lillend licht, mijn ogen smeulen en de hemel kleurt. Die middag als een open wond.
Aan elke heer die bellen blies  in haar hoofd van waspoeder en zeep  bood zij haar mond van eeuwen aan,  haar hele ziel in ondergoed,   opdat zij niet voorbij zou gaan.  Maar debuterend in de malle troost  van kinderneuzen vol met snot,  heeft zij voor eeuwigheid geen tijd.   Het regent, maar zij blijft gezond,  gezond zoals een moeder moet  - een trage, weldoorvoede kloek,  voorgoed begraven in haar kroost.   Zo leert zij leven van recepten  en van remedies tegen zeer  dat, eer het komt, genezen wordt.  En eeuwigheid is kinderspel. 
Als opgebaard leven ligt daar de boreling. Wie met hem te doen heeft, benijdt hem.  Nog nauwelijks het niets ontrukt drukt hem al het juk van de vreugde  De pose naast de teddybeer die opzichtig voor zijn beste vriend doorgaat.  De bezoekers koeren; een hogere vorm van ademen.
er is niet meer bij weinig noch is er minder nog is onzeker wat er was wat wordt wordt willoos eerst als het is is het ernst het herinnert zich heilloos en blijft ijlings  alles van waarde is weerloos wordt van aanraakbaarheid rijk en aan alles gelijk
Verliefde duiven koeren in de bloemen: "Broeders en zusters, wie is nu de bruid, Die als Jehovah met geen naam te noemen, Slechts in vertedering wordt aangeduid?"  En in het hoog gewirwar van de palmen Vlechten zij haastig en bedeesd het bed, Uit een gevonden keur van zachte halmen En gouden spijlen in elkaar gezet.  Waar zijt gij nu, mijn kleinood, Die licht te vangen waart en te ontroeren, En die ik als een duif kon laten koeren,
Geluk is ineens, zaterdagmiddag in de trein naar Amsterdam, weten dat het niet voor jou is weggelegd. En daar hoe dan ook erg rustig van zijn. Goed, dat weten we dan, dat hoeft niet meer gezegd.  Er vallen tenslotte nog andere dingen te beleven. We gaan naar Amsterdam kijken, en niet naar elkaar. En er is een voorzichtig-zijn met wat je even  mag hebben, hooguit voor een paar jaar.  Zoiets als elke dag opnieuw weer honger krijgen, zoiets als elke keer met jou weer hijgen en hijgen en hijgen. En dan is het voorbij. En wie weet, nooit gebeurd. Dan blijven ik en jij.  Geluk is vandaag nog dingen willen schrijven
Een nieuwe Nurejev is opgestaan.   Blote voeten raken amper de grond,  de volmondige contouren gloeien   als wangen van een opgewonden  kind. Weinig bindt hem aan de aarde.   Zon en regen, hagel en storm  zijn rampspoed noch zegen.   Geen adders onder het gras krijgen  grip op die stam. Dit is de plek waar   hij heerst, ­opgepoetst en opgedoft,  de bevlogene die zich niet neer wil   leggen, spottend met zwaartezin. Geen  hemel zo hoog of hij zal ernaar grijpen   alleen zijn wortels nog  voor Giuseppe Penone 
Ik heb je lief, ik lieg.  Je geur bedwelmt me.  Kom niet nog nader,  je geur stoot me straks af.  Nu heet je zo, morgen heet je anders.  Ik vlucht omdat je bent  wie je bent, lijfelijk, lawaaierig, te jong.  Ik heb je niet lief, ik lieg.
zullen ze wat zeggen  en wat zullen ze zeggen  als ik de deur door kom  wat zie je er uit  je bent ver weg geweest  of zullen ze niets zeggen  en alleen maar kijken  of niets zeggen zelfs niet kijken  maar doorgaan met doen  net of er niets gebeurd is   hier ben ik dan  hun vriendelijke vreemdeling  ik spreek de taal der mensen  hoe is het weer  het is weer ja  het is weer nee  het is weer mooi weer  buiten 
Toen hij het kleine plantje vond,  boog hij aandachtig naar de grond en dan, om wortels en om mos groef hij de fijne aarde los, voorzichtig - dat zijn hand niets schond. Behoedzaam rondom aangevat droeg hij het langs het slingerpad van bos en akker voor zich uit, en schoof het thuis in 't licht der ruit zoals hij het gevonden had.  Dan, fluitende en welgezind mengde hij zoekend eerst de tint; diepblauw en zwart ineengevloeid, met enk'le druppels rood doorgloeid, dat het tot purper samenbindt.  En uur aan uur trok stil voorbij; zó diep verzonken werkte hij, dat het hem soms was of zijn hand de vezels tastte van de plant- zo glanzend kwam de omtrek vrij.  Totdat het gaaf te prijken stond: de wortels scheem'rend afgerond, het uitgesprongen groene blad scherp in zijn karteling gevat tegen de lichte achtergrond;  de bloemkroon purper violet, de hokjes om het hart gebed en boven de geknikte steel de honingsporen, het juweel vijfvlakkig: kantig neergezet.  In 't vallend donker toefde hij nog dralend bij zijn akelei; dan, in het laatste licht van 't raam schreef hij de letters van zijn naam en 't jaartal glimlachend erbij.
Daar zit de vrouw van de fabrikant met veel briljanten van voren en ook briljanten aan haar hand en in haar oren.  En om haar hals een parelcollier en om haar mond verdriet. Hij zal wel weer op reis zijn want  hij is er niet.  En al die echte stenen zijn de schuldgevoelens van haar man, allemaal stukjes schuldgevoel  heeft zij an.  En als hij thuiskomt krijgt ze weer een bloedrobijn, of iets van bont, nog meer briljanten om haar hals meer verdriet om haar mond. 
wanneer de ochtend zacht het labyrinth van slaap begraaft onder bedauwd licht van de stad (haar catacomben, gedicht door meeuwenschreeuw) verschijnt het kind  bij het bed waarin het is volbracht door ons, in duizelend sterrenuur, met maanscheuten, die walmende nacht: roof uit de droom, geschenk aan de duur.  het ruikt zijn oorsprong, plonst in water van lakens, wollen golven, doorwaadt er kussenbranding, doorzwemt  het ledikant  dat ooit als oerzee dampende het strand likte, het ongeziene, verbrande land dat de gast wacht die uit zee kwam, later. 
Toen de dam klaar was  begon het water te stijgen.  Kilte ving aan in de berg-  wand. De bomen begrepen  niet hoe zij stikten in wat  hen lief was. Vissen kwamen  te zwemmen in de wijngaard.   Schreeuwend breken mijn kinderen  het gladde watervlak. Ik wil  hen roepen: acht niet de pijn  van tekort, maar vrees de on-  keerbare kracht van teveel, hoor  mij, hoe ik roep, hoe ik keihard zwijg.   Zij maken fonteinen en regenbogen.  Zij lachen en luisteren niet, daar  aan de bovenkant van de diepte,  aan de overkant van de tijd. 
En ook des morgens in het nieuwe licht Voel 'k mij zo los, als ik met open ogen Mijzelf verrast vind naar de plek gebogen Waarop gij eertijds laagt met uw gezicht.  Als ik dan zie, dat gij er nergens zijt, Maar met een snelle vleugelslag ontkomen Uit de bosschages van mijn nachtlijk dromen, Dan stroomt mijn lichaam vol van lege spijt,  Dan voel ik aan mijn ogen dat zij leeg zijn, Wanneer zij zijn verstoken van uw beeld; Dan voel ik aan mijn lippen dat zij leeg zijn,
'Kees, we gaan eten!' hoor ik Stientje roepen.         Ik klap mijn schrift dicht. Ik lust best wel wat.         Ik loop de trap af, strijk mijn haar nog even         glad voor de spiegel, ga de kamer in.          Sacha en Ellen zitten al aan tafel.         Wiebe helpt Stientje in de keuken. 'Wat         eten we? Weten jullie 't?' Nee, ze weten         het ook niet. 'k Hoop dat 't yambalaya is.  Maar nee, het blijkt geen rijst. Eerst ben'k een beetje teleurgesteld. Tot 't plotseling tot me doordringt wat daar zo goudgeel glinstert in die schaal. 
Zoals je loopt,  door de kamer uit het bed  naar de tafel met de kam,  zal geen regel ooit lopen.  Zoals je praat,  met je tanden in mijn mond  en je oren om mijn tong,  zal geen pen ooit praten   Zoals je zwijgt,  met je bloed in mijn rug  door je ogen in mijn hals,  zal geen poëzie ooit zwijgen 
Er is altijd wat te wensen briefgeheim eeuwige trouw 'n relaxte Venusvrouw vrijheid incl. vriendinnen vaker zinderend beminnen Mijn liefde krijg je niet cadeau. 
Je bewoont al jaren alle kamers in mijn hoofd. Het lukt maar niet je te verdrijven.  Ik heb er andere namen in gestopt, maar geen wil zo beklijven als die van jou.  Ik vind hem terug in het  merk kleren dat ik koop, je speelt mee in alle films die ik zie  en zo vaak roept iemand je op straat dat ik me afvraag hoe het kan dat je uniek bent en toch zo gangbaar.  Je speelt denk ik niet in films, en mijn hoofd bewonen doe je zeker niet. Was het maar waar. Je woont  ergens in een huisje aan zee en tuurt daar uit het raam. Je wacht. Op mij. Maar je vergat mijn naam. 
In de slapende zee was een golf te zien  Een golf maar vlak voordat het zo genoemd of voor een bruinvis die de kop opstak kon worden aangezien was het niet meer de golf Het was ondergedoken aldus de man in de veerboot die in een kromme lijn van het land op het eiland aan schommelde Het was dag en de man in de boot zag de maan als de glimp in de golf van een slapende zee
welke naam de wind ook heeft  hij is mannelijk in alle talen  of liever jongensachtig  overal blaast hij jurken bol  rukt hij aan wasgoed  en slaat verwoed en wispelturig  de bladen om van boeken  en van kranten  waar het niet waait  vallen geen bladeren  en maakt niemand bewegingen  zoals jij nu met je hand  door je haar zo sierlijk  en vergeefs 
Je liep daar naast mij in je gouden jack.  Ik liep je nog te leren kennen,  jij moest nog aan de oorlog wennen  die ik nog niet had afgelegd.  Wij gingen tegendraads de mensen tegemoet  die als een kalme waterval  vanaf de hoge bruggen kwamen. Het was de allereerste stoet  die ik ooit zag waarin de namen  van allen waren uitgewist  en waarin elk gezicht  toch toebehoren bleef  aan wie daar samen waren.   Geen leus kwam uit de vele monden,  alleen ging keer op keer de donder,  de zachte donder van de vrede door  de gelederen die niet marcheerden.   Wij gingen stroomopwaarts over de Rozengracht,  legden soms aan en dronken om de naam  likeuren die op andre dagen  te zoet zijn zouden voor een keel  die meer op rauw geweld  was ingesteld, maar die nu mede  te fluisteren begon, wat  allengs aanzwol tot de donder,  de zachte donder van de vrede.   Jij stond daar naast me in je gouden jack.  Het oproer bleef uitbundig stromen.  Ik heb mijn ransel afgenomen  en achteloos opzijgelegd.   *) zaterdag 21 november 1981 vond de grote  vredesdemonstratie plaats tegen de atoom- bewapening, ruim 350.000 mensen liepen mee
Een kleine huismuis aan de Maas  hield niet van Nederlandse kaas. Was het geen Camembert of Brie dan huilde hij een dag of drie totdat zijn moeder zei: "Mon cher, hou op met je gecamemblèr."
het dichtersfeest was in volle gang een waaier aan dranken klokte door de kelen de stemmen werden met de minuut luidruchtiger  er hing die avond zoals dat heet beslist iets in de lucht  B. ging aanvankelijk mee in de flow verzorgde onopvallend zijn aandeel in de roes maar toen de broeierigheid overkookte en een onnoembare spleen de poëten in (nog) hogere sferen bracht  zat B. reeds lang en breed op de wc-bril aan een sigaret te lurken  in gedachten beitelend aan een passende tussenzin 
niemand zelfs de zeewind niet heeft zulke ruime handen zo'n doortastend wiegelied vouwt niemand zelfs de klaproos niet er wiedt een wichel die alles ziet onder onontdekte landen want niemand zelfs de regen niet heeft zulke kleine handen 
het is niet de dood die je bevriest het is niet de dood die je benauwt het is dat allebei en meer de dood is houvast in de duisternis met borden UIT achterstevoren goed is de dood oneindig goed vergeleken bij dit levenloze vallen vallen van het doek dat valt  en de zaal is leeg en de vloer is klein en het doek kent geen begin of eind
Ruïnes? Ik weet ze in mijn leven al.  Een weids terrein vol brokken, zelf gemaakt,  uit eigen grond gestampt. Maar avondgloed  te Rome, zachtvurige zonsravage regenboogbekroond  laat door geen glorieus verwoest bestaan  zich evenaren. Ik aanzie die wondere  ondergang, besef hoe mijne evenmin fataal  en keer op keer als voor het eerst zal zijn.
Elk voorjaar diezelfde twee eksters in de tuin je zou je afvragen: wat doen ze daar? Waarom in deze tuin?  Zijn het de wolken die loom en zwaar boven de grond hangen  het gras nog jong en sappig van net gevallen regen  de zon die kortelings vrij spel had met schaduwen van bomen, hagen?  Of ben jij het met de krant op de keukentafel ik met een boek op de bank en alles ertussen  met klanken van de Matthäus Passion en  de stem van Kathleen Ferriers Eurydice.
Ik lig vaak onbetoverd in de warme Nachten, als voor de tweede maal weer kind, Met losse benen en met losse armen, Nu ik u niet meer te omhelzen vind.  De maan draait langzaam aan de open hemel Gelijk een gouden scheepje over zee; De sterren in hun eeuwenoud gewemel Drijven als kleine waterlelies mee.  Dan vliegt gij soms door 't open venster binnen Gelijk een vogel die vergaat van dorst; Ik voel uw voetjes tripplen door het linnen;
Er is een stad onder de stad. Ik en mijn schaduw.   Eens voer ik op een lek geslagen boot, dook onder, vond een poort. Daar zat een nimf met rode haren. Ze zei: Waar bleef je toch? Ik heb zo lang op je gewacht.   We ijlden koortsige nachten weg, dronken de roes tot braaksel, dobberden in het neon van de stad. Dagen helder als vloeibaar ijs met koudvuur van het vaste weten dat zwart zo diep moet zijn.   Ik ben gegaan, zij is gebleven. Iedere nacht hoor ik haar stem. Laat me slapen, voor altijd slapen. Nooit zul je me meer zien. Schepen vertrekken naar daar  waar de zee.	    Nu staar ik uit het raam, gestaag valt miezerregen. Roodborstje wat ben je mooi! Hoor het lied der zilvermeeuwen over lang verlaten havens. 
Drie stenen zitten op een steen.  Acht stenen liggen er om heen.  Daar onder liggen er nog negen.  Andere daar naast en tegen.  Een steen steekt half uit het zand naar buiten  om zich nog eventjes te uiten.  Leert, kinderen, dit uit zijnen mond:  houdt steeds een vuist boven de grond. 
Zag bij De Slegte me tweedehands staan, jaren nadat je me weggedaan.  Was tweenegentig, inclusief rand- glossen van je meisjeshand.  Poëtisch taalgebruik, gedweep, stond in mijn marge, Lodeizen-achtig.  Somber vond je me, zwartgallig: angst, avond, sterven onderstreept.  Las, vijftien jaren van je vandaan, wat we elkaar hebben aangedaan.
Wij zijn te hoop gegooid wij liggen bleek en bloot en onmiskenbaar dood langs smalle, stille wegen.  Van wortels afgesneden, het loof dat leven was en stem van wind en regen is op de akkers stom gebleven.  Wij zijn gerooid en afgelegd en nagekeken op gebreken. De grond die onze moeder was is dood gewicht gebleken.  Wij liggen op een bietenvaalt, nog wel bijeen maar zonder hoop. Wij wachten op de dichte wagens, met dichte wagens worden wij gehaald.
een bankje op een lommerrijke laan  als rustplaats bij het zomerse flaneren  bevolkt door oude dames, dito heren  die 's avonds stemmig naar de schouwburg gaan  vergeten is hun jachtig bestaan  de drang naar altijd meer en het presteren  het spreekwoord klopt: de tijd zal het ons leren  de rust staat bij de grijsaard bovenaan   Den Haag hoeft voor de bejaarden niet te bruisen het is een stad die pracht en kunst bezit en waar het leven lijkt te zijn bevroren  hier blijven vogels zingen, bomen ruisen rollator, wandelstok en kunstgebit zijn thuis in 't paradijs voor senioren
twee kipfilets een blik goulash en  een  laptop dat is 1739 euro 
Ik ben voornamelijk van geen belang.         Ik ben een zachte wang,         en ik ben mijn eigen lippen.         Meestal zonder gezang,         uitblinkend in knorgeluiden         voor enk'le fijne luiden         die mij ter harte gaan.         Ik ben meer kuiken dan haan.
En door de dag als met geheime schatten Gaan bloemverkopers in het wit gehuld, Met al de bloemen, opgerold in matten, Waarvan het Hooglied geurt en is vervuld.  Soms draagt er een al Sarons rode rozen, Hoog op zijn schouders in een rieten mat; De open weerschijn doet de mensen blozen Die hem geheven kruisen op zijn pad.  Dan denk ik aan het Hooglied en de bloemen Die ik geplukt heb rustend aan je borst, De leliën die toch niet zijn te noemen
vader plukt met onvaste hand de gans van het landschap  rammelt er wat mee in de lucht klopt er een rede uit klemt en sluit:   Is het de werkbak waar de olieman naast staat te slapen blijft al het drijfwerk of wordt het ooit weer eoliet *) was kort het antwoord op je juiste gestelde vragen blijft lang mijn uitleg als je zijn handen niet meer ziet  denk hem vast zijwaarts met je voeten op een krukje buigt heel je lichaam en voel dan toch je tenen als withete sintels in je schoenen zingen weet je  *) eoliet: ruw gesteente uit de oertijd, door voorhistorische mensen als werktuig gebruikt
Als straks de wereld dichtgeschreven is, de plooien gladgestreken, al de monden volgestort met zand,  waar zal hij schreeuwen? Waar scheurt de naad en ettert de wonde?  Mens, vleesgeworden ladder in gods panty, 
Soms zit ik in het park en breek ik in gedachten eenden die ik in een broodzak aan je  geef. Rituelen van weleer en hoe er errors sluipen in hun  voorgeprogrammeerd  teder dat dan kabbelt tot onwezenlijk wreed, naast alle andere begrippen, alfabetten  rekensommen die men - vraag iets, vraag me alsjeblief iets -  foutloos in een vingerknip. Soms zie ik je daar staren  naar die stille, snaterloze plas en wil ik door je haar -  voor er een error in de oercode van troost die ik nog weet.
Op zekere dag zag je een groenteboer, Een wondermooie Maniak, hij was gewoon Om alle vrouwen in zijn zaak een loer Te draaien: hij verkocht ze groente, schoon Van buiten, maar van binnen enkel schimmel. O, niet alleen die vrouwen gaf hij dat Maar ook de doetjes en de boerenpummels, Kortom, aan wie hij maar een hekel had.  Je lachte. Hij bemerkte je plezier En knipoogde. Hij zag een kameraad In je, zoveel was zeker. Een kwartier Daarna stond je met rotte lof op straat.
Zee, het zeer wijde gevoel  van te klein, bijna overbodig   ouder wordende billen waarin  nog iets trilt en schommelt   lopend naar de rommel die hij  heeft gevonden: wier, dooie   vis, slijm. Bukt, tot waar  het wit wordt tilt de wind   haar jurk op: zacht vlees. Kijk  naar de zee.
Een dag duurde eeuwen. Verveling stond chic. En het gebaar dat je maakte om te geeuwen werd gerecenseerd op zijn ornamentiek.  Ook machteloosheid moest zich beperken tot een elegant in onmacht vallen op karpetten waarbij je vooral op de positie van de pink hoorde te letten.  Niets gebeurde. Werken kwam neer op zich op het voorhoofd betten bij de gedachte eraan.  En als er al sprake was van emanciperen ging dat vooral over de vraag in welke jurk je dat zou doen, met welke heren 
Elkaar dan niet te kennen, ineens. Of al heel lang: altijd.  Niet, het gaat hier om niet.  Sommigen zeggen dat dat, precies dat, het essentiële moment is, het moment ‘niet’, dat het daar om gaat.  Maar dat is wat sommigen doen: praten, altijd maar praten. Muziek in een lift. Hadden ze gelijk, ze zouden zwijgen.
Vogel wipt.  Tak kraakt.  Lucht betrekt.  Bijna niets  om naar te kijken  en juist dat  bekijk ik.
Ik rijd naar huis in de bellende leegte  Van de laatste tram. Het wordt mijn tijd.  Verlaten straten komen samen, gaan uiteen  Op steeds dezelfde, stroevende punten.   Ik zit in mijn ijzer, lees de haltes, steeds  Dezelfde, door het raam dat wie weerkaatst.   Ik zoen de koude naam op de achterkant  Van mijn adres, verscheur de enige brief.   Het maanwit heeft weer niets verklaard.  De nacht bezit geen grond om op te rusten.   Het is vroeg in de slapende stad.  Het is laat in mijn slapeloos leven. 
Op een dag zal ik weg zijn en  wat dan? Verdwenen zonder een  teken te geven of te nemen en  het puin dat ik achterlaat is  niet langer lachwekkend.  Want wie als ik nooit heeft  gebouwen laat niets achter dan  verwachting en verwarring en  wat dan?   Wellicht in uw herinnering zal ik  stollen verstijven, niet lang meer  blijven maar verbleken tot verleden  en wat toen? Te doen?  'Het was waar' zult gij zeggen 'hij speelde  met woorden als geen ander maar wat  heeft dat te betekenen.' Zo bleek  zal ik zijn.   In u...   en wat dan...? 
Nog voel ik soms uw borst tegen mij aan, Uw knieën aan mijn knieën, schoot aan schoot; Een vlinder die zijn vleugels samensloot, Kan met zichzelf niet nauwer samengaan.  En als wij na de eenheid der voltooiing De leden lieten zinken uit elkaar, Dan was er niets van scheiding in 't gebaar, Dan  was 't als van een vlinder de ontplooiing.  't Moet een nog jonge god zijn, wreed en duister, Die, of 't een vlinder was, in wrede deling 't Saamhorige verminkte in al zijn luister,
Oh zeg ons toch, eerwaarde raaf
Iemand legde een steen  op haar hoofd, maar ze wou  dat het een hoed was.   Ze droeg hem als een hoge hoed.  Zulke hoeden zijn zwaar,  ze verplichten.   De steen droeg in zich  de tijd die haar hals sterkte  en rechtte en haar wekte:   ze droeg een steen.  Het gelukkig moment  de steen te ervaren   als een bot van de aarde,  voornamer dan ieder gewicht  dat de geesten scheidt.
De Maasbrug symbool van on- verzett'lijkheid leed aan metaal- moeheid en was gedoemd - Geen  marinier die 't  stage knagen van den tijd een halt toepriep - Integen- deel! Reeds rees uit Rotown's harte-  bloed een nieuw symbool ons tege- moet - scharlaken in de neongloed - De Mariniersbrug Poort die naar heden voert!
wolken drijven doeken voor het bloeden van de zon zegt mijn naamgenoot, de dichter onverschillig  onder herinneringen valt  sneeuw  uit de vogels fluit bos  je ruikt alleen kleur  er balkt een ezel hij weet het niet  ze hangt haar was te drogen over een rol prikkeldraad
Don Quijote wenkt een windmolen,  hij daagt hem uit in de strijd perk  en paal te stellen aan de lichtende zee, d.i.  het schuim en de schade aan zijn schaduw.  Hij voelt hoe dit schiereiland zich langzaam  losmaakt van het vasteland dat knarsetandt.  Het laat zijn kathedralen jankend wegzinken.  En Sancho houdt zijn christelijke adem in.   Hij speelt met de namen van de sterren.  Hij voorspelt al wat geschiedenis wordt  en haalt het paars uit al het paarlemoer.  De goden zuchten en blozen.   Zijn uitgedoofd lichaam dwaalt nog door  het landschap van La Mancha zonder licht.  Zonder, denkt hij bedroefd, moet  de vergrotende trap zijn van zon. 
Je leest een heel dik boek  Je bent er door geboeid  En liever daarmee dan met mij  Is 't dat je je bemoeit   'k Schrijf achteraf dit op  Ik schrijf wat op papier  En liever dan de fantasie  Had ik jou levend hier
De mooiste vlinder is de orchidee.  En deze vlinder, in de vlucht gevangen, voorgoed aan blad en stengel opgehangen, is hagelwit; de vleugels van een fee. Of beter nog, een witte negligé, wijd golvend en de rand omzoomd met lange frivole franje, teken van verlangen naar wild en nachtelijk plezier voor twee.  Aleen de bijen komen snoepen, overdag. En Rumphius maakt, voor zijn Kruiden-boeken van haar bedeesde schoonheid een verslag.  Zijn pas gestorven vrouw was ooit de vinder en wees hem deze bloem bij 't planten zoeken. Hij noemt de bloem Susanna, naar zijn vlinder.  
Twee harten op een schotel met glimlichten van droefenis, een aarden kruik waaruit de geest staat te verwaaien, wat klein rood fruit dat deze noen gevallen is maar nooit de grond bereikte -  en de tuinier was daarbij als fazant verbeeld, het schot hoog aan de hals; dit is om aan mijn vriendin te geven, een aansporing tot stiller leven.   Bij Willem van Aelst: Stilleven met  Jachtattributen en dode vogels, uit 1664.
Zij stond voor haar toilettafel, Een driedelige toilettafel, Een toilettafel met drie spiegels.  Zij kamde haar haar, En ik stond achter haar. Zij plukte uit haar kam een rafel.  En zo lichtgevend was zij, Dat ik, toen ik mij omdraaide naar de wand (De toilettafel - zij - ik - de wand), Zag een driedubbele schaduw in haar hand.  Drie lichtende vingers; ik ontweek ze schuw, Ik ontweek ze, ik, driedubbele schaduw. 
De hete dag is in de nacht geblust; Nog gloeit mijn ziel rood in het donker voort. Ik ben gelijk een smidse verontrust, Mijn hartslag hamert en mijn aandacht boort;  Mijn ogen zijn vol weerschijn en vol gloed, Mijn liefde arbeidt in een zuil van vuur, En langzaam uit mijn hunkerend gemoed Onthult uw beeltnis zich naar de natuur.   Uw voorhoofd rein en hoog en marmerblank, Uw schoot en lendenen gevuld en rank, Uw borsten als gesierde korven fruit,
Prachtig zo'n vogel toch Anser erythropus Net komt hij Onder die bremstruik vandaan  Vlug geef me even mijn Dubbelloops jachtgeweer Kookboek en braadpan En tuinkruiden aan
Barst plots in de sneeuw de helleborus open  trompettert leven en knalt geel forsythia.  Guur waait de lente weg de stille winter  dun hoog licht verdrijft behaaglijk vuur.  Ineens moet alles uit zijn grond of tak  in bermen joelen paardebloemen  de kromme wilg rilt in zijn lichte groen.  Daar staan wij ook, naakt en koud met bloesem  in grijzig haar en willen warm en wild  en dat we houden van die schrille kleuren  van elkaar.
Je hebt me in de trein  opnieuw getroffen   er is geen beeld, er staat een scherm  van woorden  dat je aan het oog onttrekt   hoewel door jou gewekt en twintig jaar  geschaduwd  wist je altijd ongezien te blijven   men mocht niets meer van je weten  dat je in je brieven schreef  ”Ik ben geschonden  en gebeten  maar ik leef”   je schreef  “Het sap  zal spoedig door de takken stromen”   jij overheilig wijf  je bent in alles  wat ik schrijf aanwezig   steeds het galgenaas van godgeleerden  kreeg je soms gestalte,  nooit een lijf   veel besproken en toch  onbeschreven ben je  slechts als tekstlichaam intact gebleven   men las liefde en seizoenen af  aan je gegroefde huidstructuur   winter duurde eeuwen;  kou vrat je niet aan   wat strijd om het bestaan was  werd de kunst van overleven   nog zijn de tijden guur en wij  al voor de oerschreeuw aangetast   nu ik je aanraak met mijn ogen  zie ik weer  de glans van donker woordglazuur 
Ik ben al bijna dood, en ik zal nooit aan mensen wennen; zo meen ik ook geen ogenblik je werkelijk te kennen,  maar soms, tezamen in het huis en in één bed tezamen, met het behoedzame geruis van regen langs de ramen,  heb ik wel eens een kort moment gedacht dat ik doorgrondde hoe ondoorgrondelijk je bent, en dat al veel gevonden.
De korte liefde en 't lange lijden, Het wordt een ding, dat men vergeet. Herdenkt men 't nog, dan zegt men: 'k weet, Het was destijds niet te vermijden.  Benijdt men soms de niet-bevrijden Tot deze afwezigheid van leed? Toch, korte liefde en langer lijden, Het wordt een ding dat men vergeet.  's Verleden levens koud en heet Voelt men zich in de loop der tijden
De tijd is heen waarin ik, licht van toon En snel van geest, de dingen dezer aarde Loofde en prees of in mijn hart bewaarde Als de Madonna elk woord van haar Zoon.  Een graazge wei, een wulpse rozengaarde, Een vlindertje, een vlieg, een anemoon, Elk kreeg zijn aureool van zichtbaar schoon Als ik het in mijn liederen verklaarde.  Die tijd is heen, want gij zijt ver van hier, Mijn pareltje, mijn duifje, mijn saffier, En zonder u gaat al mijn liefde dood;
Den Haag. Ik voel me er zo ver van huis,  dat ik me wel een brief zou willen schrijven.  Hoe gaat het met me, daar? Eerlijk gezegd  niet goed. Het blijft voor mij een soort  van België - snel wil je er weer uit  op weg naar waar het echt gebeuren moet.  Tussen de spoordijken volkstuintjes in de regen.  Uit het asiel waait altijd akelig geblaf.  Stoplichten, zeven, springen, tweemaal elke dag  op slag op rood als ik kom aangefietst. En uit mijn kamer zie ik trams banaal  hun lussen draaien naar Den Haag Centraal.   Krokussen op het Voorhout in het vroege voorjaar  en in het Mauritshuis een meisje van Vermeer,  lang gras tussen de rails naar Scheveningen  en bij Kijkduin de rook van Ockenburg,  dat moest ik maar eens tot mijn zegeningen  gaan tellen. Want dan schreef ik me niet meer.
De houtpulp, die zo'n kleine honderd jaar  als drager dient voor al wat wordt geschreven,  begint het met de jaren te begeven,  dus vallen alle boeken uit elkaar.  De pulproman maar ook het meesterwerk,  want als de zure tand des tijds gaat zieken  stoort hij zich niet aan oordeel of kritieken,  die knaagt aan ieder genre even sterk.   En zonder wetenschappelijke hulp  zal ook dit rijm straks eindigen als pulp. 
Sterven doe je niet ineens,  maar af en toe een beetje   en alle beetjes die je stierf,  ’t is vreemd, maar die vergeet je,  het is je dikwijls zelfs ontgaan,
Geur van honing en jonge melk, van een nestdiertje dat slaapt. Een ademhalen van dons. En speurbaar aan de neusvleugels de geur van wat gebeurd is: geboorte, geheim.
Ik droomde, dat ik langzaam leefde ....  langzamer dan de oudste steen.  Het was verschrikkelijk: om mij heen  schoot alles op, schokte of beefde,  wat stil lijkt. 'k Zag de drang waarmee  de bomen zich uit de aarde wrongen  terwijl ze hees en hortend zongen;  terwijl de jaargetijden vlogen  verkleurende als regenbogen .....  Ik zag de tremor van de zee,  zijn zwellen en weer haastig slinken,  zoals een grote keel kan drinken.  En dag en nacht van korte duur  vlammen en doven: flakkrend vuur.  - De wanhoop en welsprekendheid  in de gebaren van de dingen,  die anders star zijn, en hun dringen,  hun ademloze, wrede strijd ....  Hoe kón ik dat niet eerder weten,  niet beter zien in vroeger tijd?  Hoe moet ik het weer ooit vergeten?
De zee  onafzienbaar  waarin iemand  verdwenen.   Op de glanzende  vlakte   de eenzame  roeier.   Komt hij  of gaat hij?   Mengt zijn tijd  met zijn woorden,   ment  dat voortdurende tweetal.   niet in die  van de meesten,   juist  in de zijne,  in die gedichten   van zelf en van wereld
Met een gezicht uit zuiver goud geslagen, Zoals herinnering mij heeft gebeeld Naar al de nachten dat wij samen lagen En lach en traan gelijk hebben gedeeld,  En mond aan mond en oog in oog verzonken De adem en het licht hebben gemengd, En van die volle liefdesbeker dronken Ons aan elkanders hart hebben verzengd;-  Naar die herinnering, in goud gedreven, Lig ik onder het masker van mijn dood Te zuchten en onzichtbaar voort te leven
Dom water. Beukt en striemt de  pijlers van de brug die zwijgend  schrap staat tegen overgave. Eeuw  na eeuw is wat hij weet het binden  van twee oevers. Waakzaam, moe.   Weer ga ik door de oude stad, altijd  naar de rivier. Midscheeps posteer ik mij  in machteloze aandacht, blote hand  op steen. Ik brul met doorgesneden keel,  zonder geluid, van woede en verlies:   Al wat wij weten, hoe wij zijn, verdwijnt  als wind over het land. Herinnering  die even spartelt in het water en  verloren gaat. Grijsbruine golven die  hun naam niet zijn. De kamparts Tijd.   Rivier, stroom achterwaarts. Steen,  wordt weer vuur. Lucht om mij heen,  wordt lichaam dat mij draagt en  troost. Geheugen, val uiteen. 
Nu ken ik alle kaden, alle stegen,  En de Palazzo's. En ik voel me warm.  Ik liet mijn hart hier achter, allerwegen.  (En op de Academie-brug mijn arm,  Mijn nier op de Rialto. En mijn lever,  Die liet ik achter op het Arsenaal.)  O, deze stad is boven spot verheven...  Maar zelf een rarekiek en toverzaal.   Hier kan men zeer voornaam de pijp uitgaan  In een van die gesloten, hoge panden,  Zelfs als een oplichter nog niet banaal.   O, bij mijn uitvaart, hoop ik, zal je staan  Op een der bruggen van het Canal Grande  En mij voorbij zien glijden als een aal. 
Het is een bloem om er met een vaantje om rond te gaan en zacht te zingen. Het is een bloem om niet meer burger te zijn, maar een broer van een kinderhemdje in zonneschijn.
ooit heb ik geprobeerd je geheim  te doorgronden, maar je pakte je  zout in en droeg je geluiden weg  en in je golven stond:  verboden toegang   vergeefs probeerde ik de dagen op  muziek te zetten  maar ach  zelfs de regen liep mij nonchalant  voorbij, en met  eeuwen stof over mijn voetstappen  bleef ik in de trieste sfeer van  oude gebeden en weefde verward  aan een sprookje dat vrede heet   dan liet ik mij verleiden om te gaan  met de stemmen  - landinwaarts -  maar er waren meer dingen dan een  dromer ooit zal zien  en de wegen té veel  onderweg   en zo schrijf ik me zee  naar je toe  en al ben je te oud om met  nieuwe woorden aan te spreken  toch vraag ik je  overstem mijn gedachten  zet voet aan mijn land 
Toen ik vanmiddag je buik had geaaid         Een beetje onnadenkend, liep meteen         Een koud ontroerde rilling door me heen.         De tijd werd vastgezet, toen teruggedraaid,          Gestopt op dat moment, de eerste keer         Dat ik je buik ooit zien of voelen mocht,         De vrijgevochten zachtheid die ik zocht,         Verlangend steeds naar alsmaar meer en meer.          Toch leek het tegelijk wel voor het laatst,         Alsof bevroren tijd werd teruggekaatst,         Een boemerang van eigen makelij,          Die zwaaiend door het blote luchtruim klieft,         Koala's kelend, schijnbaar smoorverliefd,         En ondertussen vliegt hij ons voorbij.
Wij waren zestien jaar en spelden traag Aeneas'  avonturen. Over hoe winden plots opstaken  en schepen uit hun koers raakten,  over velden aan de overkant van een rivier  waar men een levend mens maar zelden toelaat,  over verlaten vrouwen, oorlogen en tweegevechten.   Wij waren zestien jaar en door de vensters  van het hoge klaslokaal scheen zon.  En om vier uur stond aan de schoolpoort  de jongen die gedurfd had je te kussen.  En alles over winden die plots opstaken,  schepen die uit hun koers raakten  werd in een boekentas gestoken weggeschoven  om de armen vrij te hebben en lichthartig                                om hem heen te slaan.  Wij zouden elkaar nooit verlaten,  wij hadden geen oorlog om naartoe te gaan. 
- O oude boom in de achtertuin hoe kaal en lelijk is je kruin, ik vraag mij af of jij nog leeft, zo weinig vruchten als je geeft.  - O eenzaam schrijvertje in het raam, je vrouw en kind zijn heengegaan, ik vraag mij af of dat jij schrijft het enige is wat je overblijft.  — Stil! Hoor! De nachtegaal hervat zijn lied in 't hartje van de stad. — Men heeft er woningen gebouwd van nieuwe steen en blinkend hout. 
Geluid dat uit de foto's stijgt Kale plekken binnen het hoofdgordijn Wie er allemaal verdwenen zijn Tegen de lijmstokken van de dood gevaren  Roekeloos, as, verstrooid verleden Stomme film zonder gebaren  Naar de dood richt ik elk grijs kanon In de haven van Toulon.
Hier staat u  buiten en boven het gangboord de paalworm die traag door het zachte lichaam trekt stuurboord groen bakboord rood waaronder de wolken als  alles roerloos  geworden is het zuiverste maaksel geen enkele vorm elke vorm stuurboord rood bakboord groen waaronder u hier staat.
Kijk hem met zijn bloemen.  Nou denk je hij heeft succes gehad of een rijke bewonderaar. Maar reken maar dat ze elke avond dezelfde bos krijgen op alle bühnes van het land rozen van plastic voor de goedkoopte.
o blauw water  op het zenit  van mijn ogen  de piano schept een duivels genoegen  in haar duivels ritme  the man i love  is daar  o man  o porgy  porgy and bess  de pianist is plots zijn handen kwijt  daarom speelt hij met zijn tong  op het klavier  van zijn tanden  rhapsody  so blue  inderdaad  zo angstig blauw  als de dauw  aan de wimpers  van  george gershwin  hij warmt in armoe zijn handen  aan de hete klanken  van summertime
Ik ben opeens gebaard;   een hand houdt mij bij de enkels,  ik hang met het hoofd naar mijn buik,  ik ben uit mijn schoot gejaagd.   Licht botst tegen mij aan,  geluiden vallen op mij.   ik schreeuw; ik kan niet terug.   Plotseling ben ik te groot,  hang ik aan leven bloot.
Het ongelezen boek viel naast hem neder;   Hij streek langs de ogen met een vage hand,   En keek naar buiten: 't eerste lenteweder   Betoverde het schemerende land.    Er was een waas van het aanvanklijk lover   Om het afzonderlijke, zwarte hout,   En iets als zoelte zweemde de avond over,   Maar waar de wind zijn vleugel sloeg was 't koud.    De lenten gingen en de lenten komen;   De wereld is een onverganklijk oord,   Waaraan de harten, eenmaal opgenomen,   Niet meer ontwijken dan door de éne poort.    Waarom dan zich in dromen te vergeten? 
Een gier, Giraldo Giacometti,  zong aria's van Donizetti  terwijl een groepje lammeren  daar zacht bij zat te jammeren.  "Wij zingen samen", sprak het dier,  "de Lucia di Lammergier."  
Met een nog koude hand  liefkoost ontwakende aarde de krakers van het ijskasteel
In 't kust-pension kwam liefde hem bezoeken.  Zij at haar visje en zijn hart werd warm.  De zoutpot gaf hij haar met blijde charm'  en hij sprak Engels zonder een woord op te zoeken.  Zijn lieven thuis geraakten in het duister  want in zijn knieën kwam een oud gevoel.  Hij schertste wervend naar zijn zondig doel.  Zijn nieuwe pak gaf hem 'n ongekende luister.   Eerbiedig keek ze naar de stempels in zijn pas,  het werd haar prentenboek-een meisjesdroom.  Haar kus bleek kinderlijk; het vreemde idioom  dwong hem alleen te melden dat ze lovely was.   Bij 't afscheid werd geweend; op zo'n station  spant alles samen tegen een romantisch slot.  Hij reed naar huis en voelde zich een vod,  maar leerde spoedig, dat hij snel vergeten kon.
Onverwacht mij tegen  in 't nog winters jaar  op de sprong der wegen  bloeit de hazelaar.  Tegen 't licht gehangen  slingertjes van goud;  aarzelend, bevangen  raak ik aan het hout.   Trillend dwaalt van boven  't fijne wolken los;  en met bloei bestoven  in het naakte bos   blijf ik in een beven  teruggehouden staan,  en ik raak nog even  't donker stamhout aan. 
Liefste, hart en woorden  Houden voor jou stil,  Jij blinde vlek in mijn vermoorden  Van wat ik vergeten wil.  Kleine vink, lieve kleine kinkel  - De liefde speelt mij parten - Baby-face, bijou, scharminkel  Voor wie ik alles weer wil tarten   Tot ik, als vroeger, blind van pijn  Weer neerlig, eenzaam in het laken  Het gaat niet om het zijn  Maar om wat wij er van maken,   ENVOI:  Prinses, ik beschrijf wat ik bewonder,  Wat ik vrees, bemin of haat  Prinses, nu ik u ken kan ik niet zonder,  Gedoog niet dat ik u verlaat.
Zo'n dag,  waarop de lucht vol luchtigheid is,  lentewind plagerig achterom sluipt,  van zoveel niet benoembaars bol staat,  Parijs vlakbij is, Granada om de hoek.   Zo'n dag,  waarop het frisgerokte meisje  van de buren hoog moet reiken  naar knoppen in hun kersenboom,  wind de verleiding niet weerstaat.   Zo'n dag,  waarop ik gebukt mijn tuin spit,  op harde resten winter stuit,  ijs vind in verborgen hoeken,  wat was toegedekt weer bloot leg.  ----------------------------------------------------
…het broderietje kruip ik over, ‘t kuise blozende vergood ik, schroomvol ruisende de rode gewaden als bijna-dode wingerdbladen om haar heen, een ruif is zij mijn haverkist, mijn stoof van suikering, de kozende struise een struikje broos, ik heb mijn hand op dit broodje gelegd – de ruiker van haar konen rozen, zij is het blote fruit aan mij geopend, ruigte van het toegedane, schoon ontluiken in hoofs genegenzijn, o vroom beschuitje, boterschaapje, vlam van dromerig verpozen en de roze handen, roomsoezige blankte schuilend onder inkarnate korenschoof van ’t grootste bruidje, en ik gouden man heb lief dit alleen aan de dood te verliezene, glorende duifje.   Met dank aan Pierre Kemp 
Glad en wijd ligt het ijs in een veeg wit en grijs en de lucht, tastbre kou,  is gestolpt onder blauw. En mijn schaats met een kras als een schot onder glas trekt een veervormig spoor van mijn voet uit te loor. Ik scheer scheef op het vlak langs een donkerblauw wak. Na een sprong voor een scheur als een koord, schiet ik voort op het staal en ik duik
Ik wilde bij de dood belet aanvragen, hij deed zelf open en hij liet mij in. 'Er lang omheen praten heeft weinig zin; ik kom hier', zei ik, 'om je uit te dagen'.  Hij glimlachte: je komt dus uitstel vragen; kan ik je dienen, een glas port of gin? ''t Is mij hetzelfde', zei ik, 'schenk maar in'.  'En nu muziek, daar staat de grammofoon, een dodenmars, dat ben je zo gewoon, als je op straat loopt en daar loopt te azen.' 
Drie jongleerballen, vier kleuren  van zachtgeschilderde huid.  Een, twee, drie. Een, twee, drie, vier.  Groen, geel, blauw, rood.  Zomerochtend; poes rust op 't balkon  zich een zwart roodstaartje voorstellend.  Maar het ziekenhuis om de hoek is nog onder.  En in Park Randenbroek spelen sportparen  winteravondtennis, stoomwolkjes lachend.  Drie-, vierhonderd meter is het maar  van hier tot helemaal daar.   De gebruiksaanwijzing beweert:  'En u jongleert. Gefeliciteerd!'   Mijn broer is in Australië. Geëmigreerd.
Het is een dorp  Niet ver van hier  Een boerendorp  Aan een rivier  Het is niet groot  En vrij obscuur  Maar 't heeft een naam  En een bestuur  Er is een school  Een harmonie  Een bankfiliaal  Een kerk of drie  Een communist  Een zonderling  En zelfs een zang-  vereniging   Nu is 't er stil  't Is wintertijd  Er heerst de griep  En knorrigheid  De dag is kort  De hemel grauw  En pas maar op  Je vat nog kou
De kamer heeft een subtropisch regenwoudklimaat. Op koninklijk versierde tegels groeien grijze varens. De adem van een snipverkouden wind tegen de ruit en klanken zwemmen vlinderslag mijn oren in en uit.  Het water laat mijn zorgen varen op speelgoedschildpadden om ze langs de kanten te verdrinken om ze door de warmte te verzengen, opdat hun zwarte zieltjes zich met geuren van vanille, wilde munt en groene thee vermengen.  Dan droom ik mijn gedachten onder water. Ik duikel en ik zwem er bijna in, zoals een “zomernimf”, een” zoetwaterzeemeermin”.  En straks zwaai ik mijn voet over de kant en vind ik even later op het keramieken strand,
Als een die nooit zijn straf uitzit, hoor ik de regen achteloos-eentonig vallen op het huis; waar, in welke haven, heb ik zo gelegen, liggen luisteren, reedloos, naar het zeegeruis?  Hopend, dat een vrouw, wier onvervulde leven,
in deze doolhof van letters zoek ik naar een gaatje om u een stukje buitenlucht te tonen of een kinderhandje dat hoepelt. ik kan wel schrijven akst mik strlos en bedoelen dat ik niet te spreken ben maar men zal toch binnenkomen ik moet verstaanbaar uw werkelijkheid ontvreemden als een zakkenroller.  oh ik geniet als ik u wanhopig naar het oude evenwicht zie grijpen apodictisch conferencier is de dichter een mol die 's nachts uw land openwroet en 's morgens staat u veranderd en bevreemd naar zijn nagelaten werk te staren  het is geen kunst als stilstaand water diepe gronden te hebben de dode speelgoedpop met de gebarsten kop te strelen maar onder de oppervlakte stromend
Soms, als ik loop door een straat, waar kalk valt uit een muur, verschijnt mij een kindergelaat en een non aan een kierende deur.  En ik klem mij weer vast aan de vrouw, die mij altijd naar school toe bracht; het galmde door het gebouw, als de deur dichtviel met een slag.  Daar staat - de voet op de slang -  nog het blauwe Mariabeeld; voor de deur aan het eind van den gang houdt een non de sleutels gereed.  Zit daar op de achterste rij bij de trommel met koek en brood nog de knaap, die het huis op de lei voor mijn blik met zijn hand afsloot?  Maar dan heb ik de straat al voleind,
Ik ben gestorven zonder het te weten want anders had ik me toch wel verzet en als een starre wacht voor 't raam gezet zit ik dit bodemloos bestaan te meten.  Ik heb maar een verlangen - te vergeten maar op mijn ademtocht de nerf gewet groeit er aan ijsvarens een rauw bouquet en buiten ligt een toegevroren Lethe  en ik blijf wachten - meet het leven uit - het is woestijn, herkomst en doelverloren de stem des roependen zonder geluid. 
Wanneer ik oplos in de droom, die ik nooit droom, wek mij dan niet, maar gun mijn slaap dit recht. Denk niet van mij, dat ik voor waarheid schroom, ik wist maar al te vaak: dit is niet echt. Maar als ik slaap, dan is haar droom in mij
Wie wacht weet nooit waarop  want steeds is alles anders.  Je wou rustige grond zijn  klaar voor de zaaier maar  niemand komt. Die stem ben je zelf  je zingt een oud lied van vrede.  Welke vrede. Je buigt het hoofd  knielt eerlijke woorden fietst  naar huis geen engel te zien.  Prijs dan de uren, als niet de jaren  hangt straks in de kerstboom  een bescheiden bazuin.
In de nacht, duizenden slapen, maar duizenden liggen ook wakker, staren naar het plafond, draaien zich om, maken aanstalten, draaien zich nog eens om, maken nieuwe aanstalten, staan op, gluren tussen gordijnen door -  het is donker, geen ster die valt of zelfs maar flonkert -  gaan weer naar bed. gaan woelen, vallen tegen de ochtend in het uur van de noorderzon in slaap.
Gore plastic zakken, fladderend, vastgehaakt  aan stokken in een tochtsloot ergens op Schouwen  zo'n lichtloze middag tussen Sint en Kerst:  Chileense flamingo's.  Ooit fantaseerde ik een zwoel moeraswoud  vol orchideeën, roepen, slingers baardmos  en spiegelend onder smaragden waaierkruinen  Chileense flamingo's.
Alleen de allerergste wanhoop is zo koud  als deze slotgracht; dit verdraagt  geen mens die niet bevroren is.  Soldaten hebben pijn die zij niet voelen,  bloed dat niet vloeit, grimmig gevecht  met slechts een schijn van woede.  Krakend verscheurt een paard het ijs,  galop gestold. Alles zit klem en nooit  komt het meer goed. Zie het vuur  verwaaien zonder warmte op de torentrans.   Rug tegen kale muur, van voor  de vijand, voeten op bevroren  grond, de wind een zweep. 
Tjielp tjielp - tjielp tjielp tjielp tjielp tjielp tjielp - tjielp tjielp tjielp tjielp tjielp tjielp tjielp tjielp  tjielp tjielp tjielp  Tjielp etc. 
Over de duinen         Woei een lied         - Verstoor je mijn tuin en         Stilte om niet?          En langs de stranden         Waar hij ging         - Neem dan mijn handen,         Lieveling -          De stormwind riep en         De regen riep         - Je voeten liepen         Waar ik sliep.          Telkens bedolven         - Ternauwernood -         Kwam een klacht uit de golven         - Was ik dood.          - Waarom tot onaardse         Dromen gewekt         Zonder opwaartse         Ziel die trekt -          Het schreeuwt uit het sneeuwige         Schuim vandaan         - Als jij zal ik eeuwig         Verder gaan.          - Van verbroken beloften         Blijven wij buit         - Niets, niets is op de         Wegen vooruit.          Te zwaar was het water, te         Licht is de wind         - O, Christofoor, waar is het         Kind, het kind -          Alom, toen, geheim en         Weg-stervende         - Blijf bij me, bij me         Zwervende -          En, eindelijk, stijgend de
tak van wilg stam van berk roerdomp bank prullenmand en tussen riet dat je daar ziet een meerkoet een waterval een minderkoet een waterviel in ons geval  afscheid van wat in woorden en aan water heeft bestaan  van onze liefde van on zel iefd e  rechtop lopen  daar vandaan.
Hij is een zwijgzaam dier van staal en lucht,  zo zul je hem bestijgen en bedwingen:  je benen springveer, voeten vogelvlucht,  de wind zal samen met je spieren zingen,  je hijgt het ritme, achtergrondgerucht,  ik maak en breek mijn evenwicht,  ik trap mijn val onder mij weg, ik schrijd  op jonge wolken door de stad, ik rijd.
Gesneeuwd heeft het  in deze vlakste aller vlakten   Een wolf voelt zich  geroepen tot bewegen  en zet zich dan ook  werkelijk in beweging   Een goede wolf draaft links  de dageraad tegemoet   Kwade wolven ook.
Uw bruikbaarste woorden zijn er bij gaan liggen. Genoeg gebruikt, denken ze, neem maar de onbeschadigde om te herhalen. Herhalen doen ze op de televisie ook. Maar die kapotte kleerhangers vraagtekens.  Wat het was waar u zich vijftig jaar aan heeft geërgerd. Waar u uw man heeft neergelegd. Er prijken al zo lang met haast beschreven ansichtkaarten in uw territorium. Mooie uitzichten, prachtige hoeheethet.
weer de zee - aan alle dingen - anders kleuren         de stukjes brood in nieuwe talen - terwijl ik weer         niets verstaan heb van alles: jij pakt het bord         ik de kopjes met thee en dit is het zuiverklare          op ons dak woont een scholekster, steekt zijn snavel         in de botervloot en smeert het zout in de hele taal         de andere herhalingen: blindschrift als ik huid lees         herkennen is - alleen - een kwestie van reflectie          niets meer verzamelen - de luchten waaien schoon         samen met de zee heb ik mijn hele leven heimwee         naar de zwijgzaamheid en het zeggen van de scholekster          dat ik ben, dat de vleugels zijn - mijn vriend         de wind - kijk, de dingen aan alle kanten         mijn handen worden doorzichtig - ja de tijd
Het geheugen werkt vaak fotografisch Een beeld van vroeger is er plots weer. Niets beweegt erin, alsof de tijd besliste om even een korte rustpauze te houden. De moeder zit nog steeds op dezelfde stoel. Haar gezicht kun je dichterbij halen. Dan zie je hoe over haar ogen een dun laagje vocht ligt en trilt, nog geen echte tranen, maar toch, iets als een pril begin van verdriet.  Haar handen liggen in haar schoot, lichtbruin, als gevallen bladeren, wegzakkend in een wolk van weemoed. En ik, nog een kind, leg het hoofd met de rode schram over de wang op de harde rondingen van haar knieën. Jaren later laat zij mij los en leer ik de eenzaamheid van de volwassenen.
Zodat ik uitzie door het oog van mijn naald  en sneeuwblind herken de zwerfsteen, sterfsteen onder  mijn tong: splinter voor splinter  slaagt hij erin niets te wegen, niets voor te stellen.
Zeur niet. Hier kan niets gebeuren. Bij de buren misschien. Dat daar een tafel omvalt. Of een kachel. Dat daar woorden vallen. Dat men daar elkaar Naar het leven staat. Dat daar later alles koek en ei is. Maar hier niet. Hier gebeurt niets.
Iemand zei me ooit Als je ooit eens dichten gaat Weet dat je alles mag proberen Als je maar twee dingen laat Begin een gedicht namelijk nóóit met ik Dat staat snel en onterecht En bovendien weet dan iedereen Dat je slechts voor je zelf vecht En schrijf ook nooit of te nimmer je leven Een gedicht achterstevoren Ook niet als je hiermee misschien denkt Aan een nieuwe markt te kunnen boren  Met deze wijsheden kun je dan op een goede dag Met het dichten aan de slag! Maar verdomd zul je net zien
Stad: het is tijd. Winter is halverwege,         smeltwater mengt met miezerige regen,         de nieuwe dag brengt kille tegenwind.          Het zou in één keer zomer moeten zijn,         vol van geloof in helderlichte dagen         die stomme tegenspoed zullen verjagen,         mogen beschermen tegen hoon en pijn.          Wie hier niet thuis geeft, kan hier ook niet wonen.         Wie hier alleen staat, komt niet meer vooruit,         zal moeten wachten, waken, deemoed tonen         en op de hoge muur waarop hij stuit         zijn naam uitwissen als de wolven komen. 
Zo zat je vaak. Je hand knijpt in de leuning  tot het bot, alsof je zoekt naar het gevoel  dat in je eigen arm ontstaat. Je grondvesten  een stoel, die jou natuurlijk niet begrijpt.   Ik til een glas tot halverwege, dat ik al  was het leeg niet eens kon legen. Een paradox  weegt in mijn lijf, zodat ik niets meer goed kan  maken en niet praten en maar zitten blijf.   Je kijkt verwoed naar voren. Het is blind  in je ogen, het is de zon die verkeerd staat.  Naar binnen toe ben je bang. Voorgevoel. Vrouw  naast man. Stoel naast stoel. Je lacht te laat.   Ik droom ervan. Een hand waarin je hart slaat  houdt me tegen. Blijf, blijf. Pulseren wordt  mijn enige bewegen. Je blijft doordat je gaat.
In vers gras vrijen  om later  veel later  in de dood nog even  na te geuren  als hooi 
Moeder, gij hebt mij moeizaam uitgespuwd En van elk jaar de harde striem verdragen Want mijn waaien was niet gauw geluwd Ik wou eerst in alle kieren klagen.  In uw hagelwit harnas gemetseld Zijn wij samen door de tijd verwond Die ons nimmer wilde dragen En bittere lijnen kerfde rond de mond:  Of er een vrucht is van dat alles
Het was laat in het jaar ach eigenlijk bedoel ik eind november de negenentwintigste als ik het wel heb zo om een uur of vier in de middag (op de minuut af weten is moeilijk zowel van tevoren als achteraf slechts tijdens had het gekund maar ik lette niet op de tijd) toen van de witte roos
De aarde is niet uit haar baan gedreven toen uw hartje stil bleef staan, de sterren zijn niet uitgegaan en 't huis is overeind gebleven.  Maar al 't geklaag en dof gesnik, zelfs onder 't troostend koffiedrinken, het kon uw stem niet op doen klinken, noch licht ontsteken in uw blik.  Gij zult wel nimmermeer ontwaken, want gij bleef roerloos toen de trap zo kraakte bij de stille stap des mans, die kwam om toe te maken.  Zie, lieve mensen, 't is volbracht, Wat gaan wij doen? Wij konden bidden, dan blijf ik nog wat in uw midden, gij krijgt toch wel geen slaap vannacht.  En heeft een uwer een ervaren en hooggeleerd en vruchtbaar brein: hij zegge mij of 't waar kan zijn dat haar de wormen zullen sparen.   Rotterdam 1908
Hol en leeg van verlangen  en de gele amberen bomen  de groene en barnstenen stammen.   Het licht hangt stil in de blaren.   Mijn hart is te veel geopend,  te veel in het licht gevangen  in der wolken licht varen…  En pijndoend, schrijnend dromen  weg van mijzelf te komen.  En eigenlijk zo wanhopend. 
Ik sla een hoek om.         Zo bijt een beitel.          Ik tref een hand aan.         Zo verschrompelt een roos.          Ik leer jagen op liefde.         Zo hijgt een zaag          en ik zie de zee.         Zo word ik oud.          Houd ik mijn hart vast?         Denk ik aan wierook?          Zo huivert een hamer,         kantelt een stad.
Ik voel me ozo heppie  zo heppie deze dag.  en als je vraagt: wat heppie  als ik eens vragen mag,  dan zeg ik: hoe wat heppie,  wat heppik aan die vraag,  heppie nooit dat heppieje  dat ik hep vandaag?
Alle banken hebben hun gelieven  aan de moede scheemring toevertrouwd.  En zij huiveren diep in eigen hout  sinds de minnenden zich stil verhieven.   Nacht en regen. Soms een roep door 't woud  van een duif en het onhoorbaar klieven  van het duister, dat zich slapend houdt  om de laatste liefde te gerieven.   Verder niets. De nacht en ik alleen,  eenzaam wandelend aan de rand der tijden,   zó verheugd en zó bedroefd meteen  om mijn voeten die een afscheid schrijden...   En de zachte regens om mij heen  of iemand ingehouden schreide... 
Gras... en voorbij het grazen   lig ik bij mijn vier poten   mijn ogen te verbazen,  omdat ik nu weer evengrote   monden vol eet zonder te lopen,  terwijl ik straks nog liep te eten,  ik ben het zeker weer vergeten   wat voor een dier ik ben - de sloten   kaatsen mijn beeld wanneer ik drink,  dan kijk ik naar mijn kop, en denk:   hoe komt die koe ondersteboven?   Het hek waartegen ik mij schuur   wordt oud en glad en vettig op den duur.  Voor kikkers en voor kinderen ben ik schuw   en zij voor mij: mijn tong is hen te ruw,  alleen de boer melkt mij zo zalig,
Beweging zit er niet in:  het zijn stills uit een movie;  meestal stom,  soms met geluid,  kreten van vogels bijvoorbeeld,  zelden een stem.  Ze komen terug, steeds vaker:  Er komen er ook wel bij.   Duizenden plaatjes in  een o zo zwaartillend hoofd.  Je zit er maar mee  op de achterste rij  van je eigen theater. 
Soms loopt er door een drukke straat  ineens een oude kameraad  of reisgenoot.  Je weet zodra je hem begroet:  het kan niet dat ik hem ontmoet,  want hij is dood.  Eerst ben je nog een tijd verbaasd  omdat die levende toch haast  die dode was.  Heb je de zaak dan afgedaan,  dan komt er weer zo'n dode aan,  met flinke pas.   Thuis van het dodencarnaval  zie je de spiegel in de hal,  je schrik is groot:  die man daar in het spiegelglas,  met die bekende regenjas,  was die niet dood?
op dfc-reünies  hoor je altijd veel sterke verhalen  maar zelden zo sterk en frappant  als dit jaar van leo van bruggen  hij (leo) zat op het gymnasium  toen zijn leraar nederlands over  moderne poëzie kwam te praten  en een aantal namen noemde  waaronder ook de naam 'buddingh'  'buddingh', zei leo, die ken ik wel:  die zit altijd elke zondag 
En dan ligt de leukste jongen van de avond naast je.  Geen camera kan een foto maken van wat jij nu ziet.  Zo totaal dichtbij is hij nu ook bij mij vraag je je af.  En dan denk je aan hoe mensen de zee in rennen, aan hoe dieren spelen met elkaar,  aan een jonge kat die zich verloor in de knopen van jouw bank, aan de mus  die in je hand lag. Shocktoestand. Nog nooit een mus van zo dichtbij gezien.   Als ik er maar niet in hoef, in die ogen,  als dat beest maar niet naar mij gaat kijken, niet op mijn krant gaat zitten,  want dat moet je weer aaien, met bewust gestuurde handen, terwijl je denkt;  ik wil verder lezen en dat je wel nooit een goede moeder zult worden.   Dan moet je na een tijdje  dat dier weer van je krant afduwen  minutenlang niet kunnen lezen van het schuldgevoel  en van verdriet, want moeder zul je niet worden.   de beste manier waarop ik in zee ben geweest,  is door ernaast te gaan liggen. Aan een zee hoef je zoiets niet te vragen.  Maar hoe doe je dat bij de leukste jongen van de avond?
het verschil tussen ramen en deuren  is zo duidelijk en groot  dat ik als ik moest kiezen  het wel wist en met een raam  al heel blij was  een deur is zo plotseling  onverhoeds sta je daar  van top tot teen binnen of buiten  een open deur staat slordig  en een dichte deur is dicht   terwijl ramen ach  denk eens aan ramen en wat je  daarvan maken kunt en wat je  daaraan toe kunt voegen  luiken bijvoorbeeld  vensterbanken bloemen jaloezieën  of gordijnen of spionnetjes   je kunt binnen zijn  en toch naar buiten kijken  zien zonder je te laten zien  met alleen maar een raam in je kamer  zou je veilig zijn terwijl je  als de nood aan de man komt  altijd nog zo’n raam kunt gebruiken  als deur 
Een hond met ijzeren ogen had mijn hand  in zijn mond genomen. Ik wilde  niet dat dit gebeurde maar was bang  te scheuren als ik mij verzette. Luister  hond, zei ik, laat me los en ik geef je  wat je verlangt. Maar wat hij wilde was alleen  dat ik niet verder ging en met mijn andere hand  hem streelde. Zo. Dagen en nachten in  zijn ogen zag wie van ons sterker scheen.
Vertel het me nog eens en leg het me  opnieuw uit, hoe het was en is geweest.  Ik keek naar water, de golven bewogen  heel licht in die lange stroom naar de einder  en langs het riet zwommen enkele eenden, verderop een reiger aan de waterkant. Je zei dat woorden altijd kunnen wachten  op het goede moment, en dat dat zo moet zijn, en dat de lucht hier erg strakblauw is,  groots in z’n oneindigheid,  en dat de tijd zich verplaatst tussen een steen  en een andere steen, van boterbloem naar  pinksterbloem, een lijn langs de weg,  in het gras, over prikkeldraad naar daarginds,  die alsmaar grazende koeien in de wei.   Zeg me nog eens hoe wegen  uiteen gaan, zich verplaatsen in  tegenovergestelde richtingen en donkere wolken  boven de horizon één kant opdrijven.   Hoe dit alles op één dag in leegte verdwijnt,  terwijl ik hier nog sta, nog zo dicht  bij dat water, die lucht, dezelfde stenen.
De herfst wordt nu kil.  De meeste bomen houden hun groen vol,  maar de berken, van vorm en tint toch al ijl, slinken tot geesten.  Hun schemerende skeletten zijn behangen met dunne gouden munten waar de zon doorheen schijnt,  versleten dukaten die zullen  vallen op vochtige Hollandse zandgrond.
Toen er een hand uit de kast stak, niet opdringerig, eerder  bijna verlegen, traag kantelend in het bleke licht, nam ik  een stoel en moest even gaan zitten. Ik overdacht het  bestaan, het ritme ervan, de pitloze weekte, en besloot de  hand niet weg te slaan. Sindsdien deel ik de tijd, mijn  kast en mijn leegte, en het is waar dat ik voor het eerst en  haast tot mijn spijt afhankelijk ben, maar ik blijf opgelucht  dat het een hand is en geen tong, god verhoede een tong,  of een neus, wat neuzen teweeg kunnen brengen, hoe men  er in lorren gehuld achteraan moet, nee een hand, lege  hand, glad, verlegen, traag kantelend in het harde licht,  op het ritme van de zon en wat uren.
Vergeet de groente vergeet het vergeten vergeet de vergankelijkheid eet wat je ziet weet wat je vergeet vergeet wat je ziet op de wandeling vergeet het licht op de wereld niet eet het licht drink het als wijn tot het stroomt door je bloedsomloop tot al het vergeten weten je uit de vingers bloeit.
Grijs licht, late zwanen in strakke vlucht  langs ijle belijning van wijkende bergen   op het hemelse paard uit fergana gekomen  en nu aan de rand van verstijfde moerassen   zuidelijk de weg die zich splitst op het herfstig plateau:  denkbeeld van damp om bereden nomaden,   flits van een trein roodbestoft uit de bergflanken brekend -  en laag, in het westelijke bekken, de gele dooier der zon.   door gidsen gebracht, slecht geoefend maar goed  uitgerust zit ik op mos tussen magere berken   ik por in de as van een stokoude stookplaats;  vochtige neusvleugels, wenkbrauwen borstelig van rijp   een vroege sneeuwhaas krijgt te laat lucht  van de azende vos 
Zwemmen moet je leren. Het vaste omzetten in vloeibaar.  Veren op de steunzool van het water. Liggen op het water.  Zwemmen is loslaten, drijven, meegaan met de stroom.   Maar wat is vliegen? Vliegen is dit alles niet.  Vliegen valt niet te leren. Je kunt het of  je kunt het niet. Alle vrouwen kunnen het.  Ze zijn het soms vergeten. Vliegen is de weidse  bandeloosheid van verlangen, loskomen op eigen kracht.   Geen makke schoolslag maar een vlindervlucht:  het overwinnen van je zware zelf en opstijgen,  klapwiekend, wervelend, de lucht doorklievend.  De vleugelslag van vrouwen is verraderlijk. Mooi.
Als ik mezelf had mogen scheppen, zou ik minder  fouten hebben gemaakt. Ik liet mij niet zo verdwalen  tussen het gebrekkig zijn en het gebrekkige zijn.   Ik gaf mij broodkruimels om de weg terug  te vinden, al weet ik niet welke weg dat was en waar  die eigenlijk naartoe ging en hoe die heette.   Ik at het brood in plaats van het te strooien; honger  maakt alle wegen eindeloos lang en laat geen tijd voor rust  in de berm, de lucht te zien en daar een vogel thuis.
Je danst om de dorst te behoeden  Het golvend haar en geur die vergaat  Een horizon voor het grijpen  Een hut die kantelt in het hoofd  Ademloos herhaal ik de namen  Van de havensteden als gebeden  Kijk ik over je schouder mee  Het orkest dat speelt, je ogen:  Mijn vader danst een tango   Het was in Bahía op een terras  - een tango danst men niet in Wenen -  De bandoneón, de zon, je werd als was  Het bijschrift is vervaagd, verdwenen   Het ongeluk in je hand, het glas  Dat je hief, je oog dat het poeder  Zag breken, sigarettenrook en lipstick  De voile van het geheugen schudt de muziek:  Mijn vader danst een tango.
Zij was van ieder najaar  het gekneusde meisje  en zong, onhoorbaar haast,  een notenkrakerslied: vandaag  ga ik misschien verloren.  De linten in haar waaiend haar,  papavers tussen koren ooit,  maar rood wordt bruin en  brood verkruimelt, langzaam  gaat elk meisje dood.   Ik wou haar vluchtruim zijn,  mijn tuin voor al haar vogels  openplooien, in een  schommelstoel van slaap  het samenslapen voorbereiden,  maar de winter gomt mij uit   en wist uit ieder najaar  het gekneusde meisje. Vaag  hoor ik het kraken al  van mager ijs en vager nog  de nagalm van:vandaag  ga ik voorgoed verloren. 
Zoals het blanke appelvlees  nog niet tevoorschijn gebeten,  zoals de grand cru in de fles  nog vol met gloed geweten,  zoals het eerste goede vers  nog enkel in het hoofd geschreven,  zoals jouw geschiedenis  nog niet met die van mij verweven,   zo is mij je oksel en je mond:  een geur, een onbetreden grond.
Jan zeventien jaar dood schrijf ik  in mijn nieuwe agenda bij tweeëntwintig april  en ik weet weer hoe je stierf en hoe  ik het moeder vertelde, hoe ze toen zat en keek.   Ieder jaar opnieuw schrijf ik het op.  Ieder jaar wordt je dood ouder.   Als ik het opschrijf is de dag nog leeg.  Lees ik het later dan sta je tussen afspraken,   nog stiller dan je was, maar minder broos.  Ik schrijf ook op wanneer je jarig was.   De achtenveertig jaar tussen je geboorte en je dood  liggen in mijn agenda dicht bij elkaar.   Eerst sterf je. Daarna word je geboren. 
Hoe ik me ook verzet, het zal niet baten Het deprimeert me, en het maakt me bang De buurman heeft het vast niet in de gaten Het is voor hem allicht van geen belang Een tijdlang onderging ik het gelaten Allengs heb ik de aanblik leren haten En 't gaat niet weg, dat bloemetjesbehang.
Nergens in dit helaal heb ik een vaste woonplaats Schreef hij op zijn hoed van cypressen. De dood nam zijn hoed af, Dat hoort zo. De zin is gebleven. Alleen in zijn gedichten kon hij wonen. Nog even en je ziet de kersenbloesem van Yoshino.  Zet je sandalen maar onder de boom, leg je penselen te rusten. Berg je stok in je hoed, vervaardig het water in regels. Het licht is van jou, de nacht ook. Nog even, cypressehoed, en ook jij zult ze zien, De sneeuw van Yoshino, de ijsmuts van Sado, Het eiland dat scheepgaat naar Sorén over grafstenen golven.  *) Bashio Japanse dichter, beroemd o.a. om zijn haiku.
Een vriend van mij, een vriend van mij had kanker Maar goeie vrienden laat je niet alleen Al wist ik dikwijls niet wat ik moest zeggen Ik ging er elke week toch even heen  In feite zou ik gister weer gegaan zijn Dat hoefde niet meer, zei het ochtendblad: "Gestorven onze zoon en broer en zwager... In stilte gecremeerd..." en dat was dat  In stilte jee, waarom in alle stilte? Het was zijn laatste wens, dat stond erbij Ik snap 't niet, dat zou hij mij niet aandoen Dat is gewoon gelogen volgens mij  Ik ga niet in een hoekje zitten huilen Ik scheur ook het behang niet van de wand Maar toch: waarom is sterven en begraven Verbannen naar een hoekje van de krant?  'k Heb ook een advertentie laten zetten Je wilt toch wàt, als afscheid, als besluit "Dag Jaap, ik zal je heel erg missen - Ivo" Maar Jezus, wat zag dat er lullig uit!  Als ik ooit doodga, kom dan allemaal maar En hou je flink of snotter, alles mag Vooruit, laat 't maar druk zijn en luidruchtig Ik zorg wel voor de stilte op die dag. 
Verbaasd merkte de moeder  dat zij een menigte werd.  Binnen enkele dagen was het  gebeurd, bleek zij uiteengevallen  in een waaier van vrouwen.   De weerloos-blije liep daar  van haar geheugen te genieten;   de verslagene, die snel op weg  wilde naar welke dood dan ook;   de trieste die er niets van begreep,  die alleen zachte vlindervleugels   tegen de wangen van het kind  zag slaan, onophoudelijk. Rond   het groepje stormde de furie,  pamfletten en woedende brieven   in de handen. Achteraan ging  de wanhoopsmoeder die al maanden  de kapper niet had gezien.   Hoe hen te hoeden, te zorgen dat elk  de voeten in dezelfde richting sleept?   Ons is iets overkomen, kan ze zeggen,  wij zijn de menigte die moeder heet.   En zij die in de verte aan het water  staat, en wenkt, is een van ons.
vlinder met welvende vleugels tussen bloesemend groen  dwarrelend tweelingblad in een vroege storm  kom van doorschijnend porselein  stof nog of niets dan in kleur gebracht lijnenspel  waarmee volmaakte leegte haar signatuur zet op het tekenvel  (bij een houtsnede van hokusai)
Lees dit beeld: de goudenregen in de schuinte van laat licht.  Wat zich in schaduwen wou loswoelen, bevrijden van de stam leidt een getemperd stilleven.  Mei springt nog even in het oog, is op de dool in regenwolken.  Lees de nacht: kleur drijft van schuimende seringen af, merels openen aders van zwart -   Lees dit beeld als een hand, een lege hand die je voorspelt.  Hoe het is. Hoe het was. Hoe het zingt.
Het was september achter hoge ramen. Geraniums waarop het daglicht brak stuurden de kinderblikken naar de juffrouw die voor de klas stond en de waarheid sprak.  Zij wees de platen aan en zei de namen schreef witkrijten tekens op het zwart tekens voor aap en noot en duiven die kinderen in schriften overschrijven - zo was het in hun denken niet, zij buigen zich verwonderd over het papier en zwijgen - schrijven het woord dat onaantastbaar wordt.  Het is september achter hoge ramen. Mijn stem de aanwijsstok van donker hout die tastend woorden zoekt en twijfelt en nooit de waarheid spreekt - er is geen teken en de woorden buigen verwonderderd over het tekort en zwijgen - trekt krom, verspintert, breekt.
Mijn broer, gij leedt  Een einde, waar geen mens van weet.  Vaak ligt gij naast mij, en ik  Begrijp het slecht, en tast en schrik.   De weg met iepen liept gij langs.  De vogels riepen laat. Iets bangs  Vervolgde ons beiden. Toch woudt gij  Alleen gaan door de woestenij.   Wij sliepen deze nacht weer saam.  Uw hart sloeg naast mij. ‘k Sprak uw naam  En vroeg, waarheen gij gingt.  Het antwoord was:  “… Te vreselijk om zich in te verdiepen,  “Zie ’t gras  “Ligt weder dicht met iepen  “Omkringd.”
Leg toch even, als je durft, je oor te luisteren  bij deze kakofonie van miljoenen door elkaar  heen schreeuwende moleculen, overal en uit  alle tijden lukraak vandaan gegeten, gedronken,   geademd. En ondertussen alweer bezig met  afscheid te nemen op weg naar een ander  lichaam, een riool, een boomblad, een rivier. Vertel mij hoe het kan dat zich in deze chaos   een kern, een zwaartepunt bevindt waarrond alles wentelt, wemelt als een sterrenstelsel.  Dat door anderen wordt herkend. En hoe elk van ons dit zootje ongeregeld hardnekkig en   met bedrieglijke kalmte bij elkander houdt. 
morgen valt de zee achterstevoren drinkt eb vloed vaart zonder aankondiging de hemel los  blijven we achter op het zand engelen zonder draad engelen zonder passe-partout andersdenkend  morgen draait de wind zonder mededogen kapseist drijfhout niets grandioos voor de boeg  blijven we achter op het zand met geschilde lijven dijen bezoedeld monden gedregd
Van alle mensen die het lachen is vergaan, loopt een op de drie blind over je heen en kijkt dan om. De wereld is juist niet van iedereen, dat slag. De overige twee vallen niet op. Hun armen bungelen halfstok. Onder hun tong zit gram. Ze kennen haast geen zinnen zonder tss. Zo zuinig zijn ze op hun lucht. Je staat erin voor je het weet. Heb ik iets van je aan misschien is uit hun mond geen vraag. Een wenk: kijk naast hun kleren. Wijs naar elkaar, wijs naar het water met de zon erboven. Zeg blije dingen als: wij moeten zeer de moeite zijn, als zelfs de zee tot hier komt, weggaat en zich weer bedenkt.
Als een schip vaart langs de maan roeken naar hun slaapplaats gaan  als over kattenpaden en  -wegen kattevoetjes gaan bewegen  de oude gnoom op de schutting zit stil en vroom, alsof hij bidt  als peren vallen loom en zwaar van de kromme perelaar  fladderen de kleine kinders door de hof als dikke vlinders  kruipen door ligusterhagen eten peren zonder te vragen -sap druipt op hun witte kragen- achtervolgen donkerdieren -muizen, egels, motten, pieren- plukken purperen violieren gooien afgevallen blaren in de vijver om te varen vinden een gevallen ster lopen Petertje omver volgen een zilver slakkenspoor naar een paleis van bleek ivoor vliegen, vallen, rennen, hollen tot ze moeten knikkebollen  Ze zingen 't liedje van verlangen met rode oren en rode wangen en hun ogen worden klein... maar ze hangen aan het kozijn klimmen in de sparrentakken zodat niemand ze kan pakken springen op het maneschip en gebruiken het als wip klauteren op manestralen gaan een handje vuurwerk halen werpen het in wijde vlucht tegen het zwarte fluweel van de lucht Worden niet naar bed gebracht Spelen buiten heel de nacht
daar klapwiekt een kind het kan kijken met ogen groot als van een jonge nestvogel  het kind houdt iets  in de holte van  zijn smalle vuist  een onzichtbaar insect  met stippen en  een breekbaar schild  schoksgewijs beweegt het kind zijn hoofd  verscholen in de capuchon van een gele regenjas  het klapwiekt boven bergen  versgemaaid gras en rivieren natgeregend asfalt  strijkt neer  en schikt zijn kleren
Water stroomt hier niet en wel.  Gerimpeld klimt het opwaarts, versplinterd stort het neer terwijl de loop de zwaartekracht vernachelt, het rad de roerloosheid verdraait. Spiegelen en glanzen doet het  niet. Geen golf verdwijnt, geen  drup verdampt. Ondanks verval  verglijdt geen fractie tijd. Intussen blijft het klotsen, kabbelen en ruisen  in je verbeelding. En net zo echt  is dat geklater als het water diep -
Iemand zei je moet je vaart versnellen om van verleden los te komen, je moet als een voertuig in z’n vrij de heuvel af  niets houdt je bij, niemand heeft nog een naam, precieze tekeningen rekken tot strepen die aan het eind van de zindering abrupt de grond in gaan  wat je weet raakt achterop, adem wordt afgesneden als een koord en als kreten klinken de woorden.  Iemand zei je moet zoveel vaart krijgen dat je de lucht in glijdt, roerloos blijft hangen, onaangedaan naar beneden kijkt.
Drie jaar was ik ongeveer toen ik op een najaarsavond door het raam stond te kijken met mijn neus voor het eerst boven de vensterbank uit zodat ik toen pas ontdekte dat er een huis werd gebouwd tegenover het onze. Met grote beslistheid verkondigde ik: dat halen ze 's zomers weer weg. Mijn moeder die het ook niet helpen kon moest er om lachen. Tegen het einde van de tweede wereldoorlog toen mijn ouders al waren vergast, staken de Duitsers het huis in brand. Na de bevrijding werd het weer opgebouwd. Het staat er nog en ook ik droom nog herhaaldelijk van betonnen en bakstenen gebouwen die een veelbelovend uitzicht  drastisch teniet doen.
Versteend sta ik op deze aarde met lange rok en omslagdoek die hij strak rond mijn borsten speelde, omdat dat van de wereld moet. Zo ben ik opgevoed.  Mijn ogen hebben iris noch pupil. Dus kijk ik maar naar binnen, wil al wat buiten voorvalt binnen horen.  Van wat ik waarneem ligt rondom mijn mond een lach bevroren, die daar maar vriezen blijft. Ontdooi me, tooi me met een hoed van bloemen en lange stengels in m'n lijf.   *) gedicht bij vaas in de vorm van een staand meisje,  Lokri (Zuid-Italië),  midden zesde eeuw v. Chr.
Men is vandaag ontzettend onsterfelijk het is eindelijk de echte heldere herfst die er haast nog niet is  de bladeren vergelen, nog betrekkelijk groen de wind is nog blauw, wijst geen enkele richting de grond ligt nog onder het gras  men rookt de zwarte sigaar van de dokter men raakt bezweet door het werpen met darts men drinkt zijn zevende glas  in een ligstoel later men stippelt onder het genot van dit tijdstip een reis uit  de reis voor de komende heldere winter en men vindt met de pink weer die heldere weg naar dat denkbeeldige eindpunt - 
Een herfstdag tegen Allerzielen, het was niet anders dan het was de zon, de bladeren die vielen, het hek, de zerken en het gras.  Ik had een tijdje rondgezworven voor ik haar graf gevonden had, want er wordt toch nog meer gestorven dan je zou denken in zo'n stad.  En half beschaamd en half bewogen - je ziet jezelf een beetje staan - heb ik verwonderd overwogen hoe vreemd de dingen altijd gaan,  hoe onverbiddelijk de liefde verband houdt met verdriet en rouw, en of ik als zij nu nog leefde nog zoveel om haar geven zou.  En nimmer was het dichter bij me en nimmer verder van mij af, het denken over de geheimen de gruwelijke van het graf.
Eeuwen na de hoofse zeden, tijdens ons afwezig eten,  staat de vanillevla opeens in bloei.  Tafel en stoelen lopen uit. Gekwinkeleer.  De vloerbedekking klatert bij mijn schoenen.  Onze driezitsbank is niet te houden,  heel de kamer begint te stoeien.  Je legt je lepel neer en kijkt me aan.  De boothals van je beige trui  zakt zomaar van je schouder.  In bed blijkt kniehoog gras te staan.  *) locus amoenus: idyllische of lieflijke plaats.
Een schoen aan het strand van Santa Barbara (Cal.) jaren later de vondst van een andere bij Bardolino aan de oever van het Gardameer  en nog later van wel drie op een dag op verschillende paden nabij Pouca de Beira  tot veel wijze gedachten gaf dit anders dan ik hoopte geen aanleiding  het waren rechterschoenen.
kleine droefheid roept en raast als regen in de duinen kleine droefheid kijkt verdwaasd naar de bramen neder.  zwarte vrucht van droefheid in de regen, zoet en koud roept en raast, verdwaasd en teder. koude duinen, wolkenblauw  bewaasd, omringen de verdwaalde droefheid, stervend haast, die in al haar kleinheid roept en raast.
ik ben even weinig experimenteel als een ijsschots als een veenlaag als de mist al denk je het lezer in je stoel op de grond van hout ik ben even weinig experimenteel als het warme bed en de gedekte tafel als het lachen en de vriendschap ik ben heel gewoon en ik hoop dat jij gewoon bent dat er in jouw ogen geen afkeer is ik ben een van het publiek het gewone publiek dat 's avonds naar buiten stroomt overal en hier in het bizonder hier en nu want als er geen hier was dan was er geen nu ik ben nu en jij bent hier laten wij samengaan  maar tussen haakjes alle metafysika op een stokje wat is dat voor onzin niet hier en nu maar hier en later wat er al is en nog niet is begrijp je
De maan als een uit mij gevallen oog, een iris die te groot was voor mijn kassen. Het heeft nooit in mijn voorhoofd willen passen. Ik kon er niets door zien, het leek te hoog.  Nu kijk ik achter sterren en moerassen. Alles wordt klein en zeeën stromen droog tot op een traan, om engelen te verrassen, verdwalend in 't gezichtsveld van mijn oog.  Ik staar door tijd en ruimte als door glas. Ik zie mijzelf als kind, ik zie mijn vader toen ik nog in zijn ingewanden was.  Toekomst en ver verleden schuiven nader. Ik speel bij mijn beide dochters op schoot. Mijn moeder heft haar beide handen uit de dood.
De week voordat mijn moeder gehaald werd op haar duikadres was ik bij haar met mijn zoontje elf maanden oud  ze nam hem op schoot hield hem met een hand omklemd en legde met de andere een plaat op de grammafoon wil je even? vroeg ze mij ik liet de plaat spelen mijn zoontje begon te schommelen zie je wel zei mijn moeder hij is muzikaal na de oorlog zal ik hem muziekles geven  een week later was ze opgesloten in het huis van bewaring en bij haar vervoer naar westerbork stuurde ze een kladje met het gaat mij goed  toen we een jaar later haar bezittingen kregen vonden we haar kalender verwisselbare kaartjes in een houder hij was blijven staan op veertien april  alleen dit kaartje was vergeeld.
zo zal het zijn als zij verlaten en onvruchtbaar gezeten aan het raam de uren tot dagen de kamers tot huizen verzinnen  en tussen hen een stilte die een hoofd vol dromen nog verbergt, een stilte die de keel dichtsnoert en ten slotte een stilte vanzelfsprekend reeds, onoverkomelijk als tussen heel oude bergen
Zeevaarders wilden altijd vogels Sumeriërs brachten naar de kaden van Ur de pauwen van de Indus.  Zeevaarders willen altijd vogels; dodo's groter dan pingewijnen, de bonte vogels, pootloos vliegend, die men nooit zien zal voor hun doodval, en papegaaien, papegaaien, het vlagvertoon van verre landen.  Al stelden vogels soms teleur; de vogels van Virginia, de whippoorwills en de kalkoenen,  liefst zou men thuisgevaren zijn met rijen vogels op de raas, geen alken, meeuwen, albatrossen; de wachters van het eigen graf, maar warme vogels van de wal.
De zomer kan me gestolen worden. De ramen open op het gekkenhuis Der wereld. Het knarsend etsgeluid Van het geschreven woord. Een nagel krast Het marmer tot wit stof. Het gouden kalf Verdrinkt in schuimend biest van de profeet. 'Gij zult geen andere goden!' Kalm nou maar De sleet zit in de baard van kemelhaar. Een korte broek geeft brandnetels een kans. Een zinken teil vol ranja lest de dorst Beter dan alle kruiswoorden op spons. Er loopt een lichtval van woestijnzand Vanaf het doopvont van gebeitste vroomheid Naar de verveling van het schaduwdal.
Je hebt een tuin. Daar loop je 's avonds in. Nu ja, niet elke avond. Af en toe. Vaak ben je voor dat groeien zonder zin, En toch zo grondig, na de dag te moe.  Een bloem geeft alles. Maar zij is al dood. Jij bent gespleten. Maar jou wacht het leven. Zo ben je vaak in niets een lotgenoot. Een wig lijkt tussen haar en jou gedreven.  Zij wil zich haasten. Jij moet blijven duren. Jij waakt en fragmenteert. Zij bloeit en slaapt. Soms strookt het. Op zo'n avond, dat je uren Door een wijd open kelk wordt aangegaapt.
Wind water en buitenvergiet druppel keer op keer onaangekondigd zonder oponthoud maar geruisloos in groen geheveld gras, als de zomer wegkrabbelt die de blinde mol het eerste zag.  Bevend inderdaad zonder twijfel wakkeren de herfstvuren aan zodat geurige harten licht laten spelen in de mossige schaduw aan weerszijden loef en lij  Onvernieuwd danst het water magnifiek de reflectie van ongerepte schoonheid als de natuur in groen verschiet.
Een nieuwe waslijn uitgehangen. Ik houd van je. Twintigduizend nieuwe manieren van voelen. Een schreeuwend kind in het vooronder. Ik houd van je. Je bent gekomen. Je bent mijn tentamen van het leven. En ik zal slagen. Ik zal. Veeg je voeten. Doe het licht uit. En kom bij me.
Dat dof rollende geluid van koerende duiven in de zomermorgen.  Daar is de uitbouw waar hij vroeger sliep, met uitzicht op de binnenplaats.  Gelijktijdig hoort hij weer het ruisen van de bomen, het krolse miauwen van katten, en boven dit alles uit de verliefde doffers,  Vader (dood) schreeuwt bevelen tegen de honden, moeder (overleden) maalt - voor de zoveelste keer - koffie.  Snel sluit hij de ramen van zijn huis. En weg is dat dof rollende geluid.
Ik ben nog nooit zo geweest: na een en dertig jaar zo klein als een schelp en zo moe als een oud huis, waarin spoken tekeer gaan, onvermoeibaar,  Géén schelp, geen huis. Wel het vluchtend omhulsel van het sidderende dier, levensgroot verschrikt, dat mijn naam draagt. Maar de naam liefde? Zo dikwijls die naam en zo zelden die stilte.  Ik heb nu meer dan een en dertig jaar niet veel rust gehad, de simpele, die van mensen: ergens naar kijken of luisteren, niet meer denken, slapen als een kind.  Lieveling zeg niets. Ik ben een vinger, die alles verkeerd doet zodat hij kan schrijven. Schrijven en weer schijven. Ik wilde mijn ogen wel sluiten en slapen als een schip aan je huid.  Mijn redenen ken ik niet. Heb ik mij gekozen toen ik nog licht was, een vergeetachtig soort latere engel? Woorden zijn vals, woorden zijn katten die krols zijn van wijsheid.  Ik wilde wel slapen als een kind op het strand, als het kind dat ik niet geweest ben, de man die niet uit het kind kon groeien, de mens die nu dan hardloopt in mij, gekke sprinter.  Lieveling, zeg niet. Ik heb zo lang, eigenlijk zò lang geleefd, het is belachelijk. Maak als je kunt dat mijn ogen gaan rusten en dat àchter mijn ogen: de schreeuwende leegte,  waarachter mijn god die dwaas van de liefde.
Ruik maar heel licht In de zolderkamer. Tussenwanden weggebroken - Aardige aannemer wel -  Hij ving wat muizen En vond een verdroogde kikker. - Die giet ik in goud De vorm bleef behouden - Alle ruimte voor Pingpongtafels en een Modelspoorlijn - geen kasten meer.  Je kent het niet Meer terug - de trap draait linksom En de deuren zijn van zilver. Ik poets ze elke dag. In de kamer heb ik Gras gezaaid, dat staat zo fris. Een keuken heb ik niet. Ik leef al maanden Van de wind.
Vannacht was ik opeens weer klein de tuin de perenboom seringen met weer heel groot de kleine dingen en op de wip hoog boven zijn  Mijn moeder kwam een snoepje brengen mijn broertje zei een lelijk woord (ik had het al voorheen gehoord) de zon was regen aan het mengen  Achter de heining in de straat een paard kloppend op hobbelkeien ik wilde weer een koetsje rijen tot waar de wip op bodem slaat  En heel gewoon alsof dat kon vloog vader weer van het balkon
Hoe vlinderlicht het licht over het nauwelijks groen zo pril als ik waartussen ik begon aan mijn seizoen  De toon van 't groen werd diep de tuin kwam vol geluid want wat mij riep bedrieglijk riep liep met de knoppen uit  Hoe kort o argeloze voel je de zon maar branden nog tuimelen rozen over rozen ze roesten aan de randen  Straks valt niets meer te doen dus schoffel nog maar even 't wordt wel weer groen boven mij groen staat in de sneeuw geschreven
Mijn vader en dan urenlang, dagenlang niets en dan mijn moeder, sjokkend, zijn leed torsend, af en toe iets ervan morsend (maar met zulke zachte ogen, zij) en dan mijn broers, boos, zo boos dat zij dampten, dikke wolken sloegen van hen af, en dan weer niet maanden, jarenlang en dan weer mijn vader - 'waar zijn jullie?' - oud en haastig, niemand naast zich, achter zich, niemand meer.
Stel je voor dat ellende echt was. Stel je voor dat die oude mensen bang waren voor de dood. En als de dwerg en het meisje met één arm echt pijn voelen? Stel je voor hoe onmogelijk het zou zijn om te leven als sommige mensen alleen waren en hun leven lang bang. 
Juul heeft de allertraagste fiets, bestemd om nergens aan te komen. Hij loopt ernaast als naast een ouwe ezel bepakt met ouwe ezelsdromen. Maar nu is Juul plots dood. Plots foetsie naar een beter niets? Juul had zelf ook een ezelskop. Waarschijnlijk van Henri Matisse. Het is de vraag hoezeer hij niet meer is, want niemand, niemand die hem mist. Al is dit altijd zo geweest, het blijft baldadig triest in alle straten waar hij loopt noch fietst.
Bij 'Het wachten' (1941) van Pyke Koch  De vrouwen die ik liefhad dragen ijzige rokken van stilte en kousen zwart rottend staal.  Ik ga gekleed in overjassen  van berouw en zelfbeklag met afgestikt verleden.  Op de catwalk is het oorlog. Links en rechts duwt men elkaar een helse zee van flitslicht in,  stukken harder dan wij waren en met minder reden. Zie ons staan, de combinatie  van mijn leven, tijdloos, winterklaar - wij wachten op de sneeuw van vorig jaar.
Dit is de liefde: stilstand van de tijd. De jongeling die met het meisje in suizend onbewegen de steile rots afspringt.  Tussen Teutoonse sparren heeft, onhoorbaar tandenknarsend boven een stalen baard, de man te paard - rivaal of vader - het zwaard vergeefs ontbloot. Zie ook de tanden van de honden die doodstil grommen aan de rand.  Tanden en zwaard bereiken nooit het paar. Het paar haalt nooit de grond. Het blijft ontheven in en val die op een dans gelijkt, zo losjes houden zij elkander bij de hand en bij de smalle leest.  Dit is de tijd die blijft, omdat er niets beweegt.
Waarom moet ik blijven kijken naar die ansichtkaart - een roeiboot  hij ligt op de rimpelende spiegel van een avondhemel verankerd met een dunne lijn aan iets in de diepte  het is een foto maar je ziet hoe de boot schommelt en rukt aan zijn anker  zo moet het altijd te zien zijn geweest een boot wachtend op zijn roeier  er is gedacht dat wij ooit zouden worden gehaald en worden gevaren naar een verre overkant  daarom
Dat je je voorneemt om zes uur wakker te worden, en om twee uur wakker wordt, om drie uur, ziet dat het nog lang niet zes uur is, opeens acht uur nee negen.  Je nieuwe mensen nieuw ziet doen, niet weten en wel willen weten, als weten dat nog niet vergeten in weten zit dat zit, de dis verteert van is en zal toch zeker.  Dat rimpels in het vel van wie je liefhebt mooier vouwen ook dan die van jou, hoezeer ze lachen naar elkaar. Een kind een duur horloge mag, voor het de tijd kan lezen.  Zullen we een eind gaan wandelen? Waar naartoe? Nergens naartoe. En dan terug naar waar we begonnen.
Je est un autre. Arthur Rimbaud*)  ik ben een vreemde in eigen bloed mijn hartslag klopt aan andere deuren van het schuim der goden herken ik de kleuren maar het is ik die mij huiveren doe  het zijn de eigen ogen die mij breken en de stenen die als ontluikende bloemen langzaam aan mijn ingewanden groeien  ik ben verdronken in dit drijfzandlied van waaruit duizend doden smeken:  - in dit naaktlandschapp dat leven heet drijft doodgezongen de tijd uiteen -  kringen verleden zonder heden woorden    klanken    gestamel   *) Ik ben een ander: Jean Nicolas Arthur Rimbaud (Charleville, 20 oktober 1854 – Marseille, 10 november 1891) was een Frans dichter. Hij was een vertegenwoordiger van het symbolisme en decadentisme en een van de grote vernieuwers van de dichtkunst.
Het wreedste raadsel waar ik deel aan kreeg sinds ik door mijn geboorte werd ontbonden uit oeverloze zee is schelp te zijn  die niet dan door de ene hand gevonden kan worden en die toegesloten blijft tenzij die ene blik mij treft en openschrikt het schaaldier en de tanden verwekt, de mond het beenmerg mens - o hand en blik o toorts kom nu het schuim en wier verbranden.
liefste ik roep naar je over de bergen liefste ik loop naar je over het water liefste ik leef naar je onder de zon  jouw handen hebben mijn huid doen smelten jouw vogels zijn door mijn haren gevlogen jij woont in mijn handel en wandel  ik wil je boot door de nacht zijn ik wil je strand overdag zijn ik ben je schaal  wil je mij vullen
uit een gestulpte kuip uit een miesbos vol donkere wakken sliep hij de ochtend in een blote klaarwaterzwerver een muitende buitelaar  het was zo mooi als een brand om hem heen o zo lelijk als witte muizen hij snurkte een gat in de nacht en liet er een katje door komen met eiwijze handschoenen aan  en ja daar begon de muziek de westkust met al zijn chirurgen kerfde hem open en dicht langs de maan dreef zijn loden ballon  nu liet hij zich nooit meer alleen nu was hij een klein stukje aarde waar een eigenwijs wormpje door kroop dat wist waar de appelen groeien.
Ben ik een stadsmens omdat ik een stad woon? Een tramkaart heb & abonnementen & bewijzen van lidmaatschap.  Dagelijks een glazen chaos aangaap, knetter als een gek met mijn knalpot door de bocht van het enige leven.  Behangen met krantenpapier, de beelden van een journaal dat haar elektroniese trekken thuis krijgt & wegdrijft over het netvlies van miljoenen poezen
Je bent liever dan de nacht, en ook liever dan het afweergeschut dat de nacht blij maakt en opgewonden.  Je bent liever dan het vuur van de zon en de schaduw van 't zonlicht op straat.  Je bent liever dan 't water in de zee en nog liever dan de opkomst der maan en haar ondergang, moeilijk als ook bij een paard, eb en vloed, als dat sterft.  Je bent liever dan bliksem en handkus, veel liever en wijder verspreid als een wijdvertakt meisje met liefde als lichaamsgeur warm in een bloem.  Je bent liever dan menselijk is.
Mijn dag is goed, mijn zonnebril van plastic doopt de bomen, het gras, de stoepen en de deuren in transparante zachte groene olie, er kan mij niets gebeuren.  Het ochtendblad is tevergeefs gekomen, de bus wordt niet geleegd: ik zet mijn zonnebril van plastic op en leg een film van waterdunne zomerolie over de wereld en ik leid U zacht naar Hollywood.  De daken van de oude huizen gaan op onze wenk zacht aardbeienrood gloeien en de wijde tent des hemels wordt doorschijnend edelstenenblauw en krijtwit als de as van kostbare sigaren gaan kleine wolken met geheime opdracht varen.  De duif landt dankbaar voor mijn voet en toont dat ik hem met mijn transprante zachtgroene balsem witter en leiblauwer maakte. Klapwiekt nu maar weer heen, vandaag is alles goed, vandaag zijn wij bereid ons voort te planten.
Als ze echt niet besteld zijn, de toetjes en aperitiefjes bij de obers die god-weet willekeurig maar wat serveren aan delicate thema's en argumenten rosé, als men bij zoveel opgediste zinnetjes en met zoveel omhaal van woorden verliefdheid opnieuw niet leven kan,  vang dan een jonge spreeuw -   fladderend verdwaald bij de ruit, vouw je handen om hem heen, heem hen mee het eethuisje uit.
Mijn adem gaat daar waar zijn handen gaan en komt tot staan in vastgeklonken ogen. Daarna is heel mijn evenbeeld bewogen en raakt me, ook al raakt hij me niet aan.  Ik heb mijn lichaam dikwijls afgedaan als bron van overmoed en onvermogen die ik haast onverschillig op liet drogen. Maar nu wil ik het water weer verstaan.  Zo lig ik als een landkaart uitgespreid, vol leeggezogen aders, naakt en oud, en wacht tot hij de weg gevonden heeft.  Maar ongelezen wordt het land bevrijd als hij daarvan een stevig scheepje vouwt dat zich nu licht aan wind en water geeft.
mijn kleine leven verkruimelt in de krimpende vuist die heet: tijd hoe ik mijn lijfje tegen zijn vereelte handpalm smijt opnieuw opnieuw wil ik met mijn voorhoofd door zijn vlees en pezen heen ik blijf hier niet ik ben dit niet dit verrimpelde kind dat handenvol tanden verliest en mandenvol haren o kon ik toveren ik klapte in mijn handen en - alles stond stil -  en voor altijd was ik hier traag vijlend aan dit bang gedicht onder een zachte regendans van kindervoeten en steeds weer steeds weer naderend jouw altijd altijd warme huid
hoorde je de man naast je op een terras niet zeggen oude vriendin is weg en nieuwe vriendin is ook al weg  niet dat ze weg zijn van de nagalm van krachtwoorden die hun bedriegerij ontbinden, van hun verstrekkers van omcirkelende intimiteit, van begoocheling rond gevoelens waarover de uitspraken aankomen als zweepslagen  weg zijn ze, losgelaten zoals de briefschrijver na veel bedenktijd een anekdote achter zijn plompe woorden opheft zoals de huid aan zomerse tinten inboet naarmate in een handspiegel de herfst verstrijkt  bevind je roekeloos in hun gezichtsveld, op hun schootsafstand ontwaar velden en distanties die ze eenmaal onderweg in de korte boot aan het uitroeien zijn  wat door de ene verbluffend is afgedaan als een anekdote op de rand van het adorabele blijft voor anderen een bloedernstig bod tegen het ongenaakbare.
Haast je niet. De tijd vergaat wel en al vergaat hij niet, je hebt de wereld aan jezelf, je hebt het leven aan jezelf en de dood als een dier achter je, in je, naast je. Haast je niet. De tijd vergaat wel en de dood is als een deur die je kunt open doen. Leef niet het rechte der oplossingen na. Sta niemand na. Spreek echter. Sommigen willen weten wat er valt te zien.
Zoals men aankomt op een station in een reiziger uitstapt, met zijn ballast vastloopt in een passant, dit is  het ogenblik, men is vacant, op slag beslaat de inhoud het glas, taal past haarfijn haar mal, niet gemond, ongehoord, totaal onoorbaar, vlees, zoals het hoort  dat men dit mangat moet instaan, dit niks moet uitleven in een snik, eindelijk de navel van zijn bestaan, men laat  zijn leeftocht vallen, niets klopt, alles verpopt in het wachtglas, achter de adem stilt zich de made.
Op een weg tussen de weiden - geen mens te zien, alleen wat eenden slapend weggedoken in het gras, en de lichten van verspreide boerderijen wedijverend met de avondster - raakt vrede mijn ogen aan.  Maar in mijn binnenste wroet heimwee rusteloos naar resten van een vroeger leven toen iemand mij in zijn armen terugdroeg naar de stilte van voor het begin, onvoorzien overgegaan in de stilte van na het einde.
De stad een zakdoek vertrapt bevuild  duiven vreten bomen vluchten trams haken luidruchtig in de groeven van de stad in de supermarkt de hoeren op halfverminkte pumps ochtendmannen verramsjen de ochtend kinderen stuiteren weg  de stad een zakdoek niet opgeraapt  de stad
Ik ken de droefenis van copyrettes, van holle mannen met vergeelde kranten, bebrilde moeders met verhuisberichten,  de geur van briefpapieren, bankafschriften, belastingformulieren, huurcontracten, die inkt van niks die zegt dat we bestaan.  En ik zag Vinexwijken, pril en doods, waar mensen roemloos mensen willen lijken, de straat haast vlekkeloos een straat nabootst.  Wie kopiëren ze? Wie kopieer ik zelf? Vader, moeder, wereld, DNA, daar sta je met je stralend eigen naam,  je hoofd vol snugger afgekeken hoop op rust, promotie, kroost en bankbiljetten. En ik, die keffend in mijn canto's woon,  had ik maar iets nieuws, iets nieuws te zeggen. Licht. Hemel. Liefde. Ziekte. Dood. Ik ken de droefenis van copyrettes.
Links naast ons - midscheeps - woonde de ex-kapitein ter zee, weduwnaar, purper van het drinken. Hij had een dochtertje, dat opzienbarend lelijk was, zo opgestopt, verkeerd begroeid en kruislings scheel, dat iedereen wel graag met haar zou willen spelen alleen al om dichtbij iets zo uitzonderlijks te zijn. Haar vader maakte dat onmooglijk, want hij bood ons geld voor als ze mee mocht doen; zo dachten wij dat het een soort van werkje was - en wilden niet. Ze glimlachte zo trots en raadselachig bovendien dat het gevaarlijk leek - wij zagen niets van het verlangen in 't uren lang met krabben-armpjes uit het venster hangen. Maar moeder wel - ze bleef vaak even staan, zei wat en vroeg wat, nauwelijks te verstaan, en op een dag vertelde zij: ze vroeg of ze me moeder noemen mag. Je hebt toch zeker nee gezegd! Waarom? zei zij ik zei natuurlijk: graag. Ze was heel blij.  *) Die leeftijd is zonder genade
Met ogen als meetlatten van precies zijn eigen lengte keek hij mij pasklaar in de etalage van zijn avond.  Met oren die mij vertaalden in zijn soortelijk gewicht luisterde hij mij tot zijn woorden en namen  luisterde aureolen om zich heen cirkels met de middenlijn van altijd zijn schedel.
ik siepel ik siepel ik holderdebol verlegen vergetend de oude knol  ik rol over m'n kop in het groene gras 'k hoor het weer zingen het lage gewas het vredige groeisel dat een deken was:  een wolletje wei vol zachtheid vol geur groener dan groen in een ruimte die blauw wordt van kleur.  ik rolper ik stolper ga kop over kol ik boor mij de grond in, word mensenmol.
Tegen de helling op baan twee verblind door blauw en rood uit Worpswedes schildersschool sloeg ik die morgen af naar zee.  De grenzen waren weggedaan. In Wismar bladderde het  binnenskamers nog. De verf is aan Hanze-gevels opgegaan.  Op de rug van het landschap ligt het golfterrein zich naar de einder uit te rekken.  Het strandtafereel is krap, vergeeld en zonder kleren. De Oostzee heeft geen veren.
Ze was blond maar voor het overige volmaakt.  Ik herinner me haar zoals een dier de smaak van water, opwinding of geluk.  Een resonantie in zenuwen of spieren, een licht natrillen van een draad, een afdruk van een hand op een lichaam.
Dit is het heden, ik zie het, ik zit hier: voor het raam en zie het heden waarnaar ik ben teruggekeerd, naar wat er altijd geweest is - al die tijd waarin ik er niet was  er is niets gebeurd zegt de tuin in het raam de bomen, de vogels, de zacht waaiende  struiken, het gras, het bleef allemaal zijn wat het was, er is geen verleden hier wat er gebeurde is deze tuin.
'Naast slangen kennen wij ook ratelraven', Aldus de Mexicaanse veteraan 'De ratelslang verschaft ons prachtig leer De vogel heeft een glanzend zwart soort veer Maar opgepast! Hij strijkt geruisloos neer En valt u aanstonds ongenadig aan Bij deze aanval ratelt hij wel even Dus als u vlug genoeg bent, blijft u leven Hij eet van alles - hagedis, kip, rat... En tevens snakt hij naar verkwikkend nat Als hij geen water vindt om zich te laven (Woestijngebied, hé?) drinkt hij levertraan'
L'amour est un oiseau rebelle  Het kleeft aan ons: we laten de gordel los terwijl we op de snelweg de linkerrijstrook kiezen. Wat we dreigen te verliezen is verschrompeld   tot verwaarloosbare vlagen van verbijstering om de rouwrandjes aan onze vingernagels. Er hoeft maar een hagedis op de deken in het bos  te kruipen en onze voeten schrikken van elkaar tot de dennenaalden weer onverdraaglijk onbeweeglijk humus zijn, dat kleeft aan ons.
Tevreden met wat hij aan beelden  Hoort? Denkt op het juiste ogenblik   Een gek te zijn. Voorland van hem,   De kwade droom die hij verveeld en  Snel uittrekt en weggooit. Niet gewikt  En steeds meer draden los. De accuklem   Is van literatuur, veroordeeld en  Verroest. Of ze gedrukt staat. Ik  Weet van opgeld dat het ruikt naar zijn stem.
Het stormt in de schaduwrijke nacht  ik bezoek een joods kerkhof; sterren en stenen  dit is mijn droomachtige  dronken wat dan ook  werkelijkheid  en ik denk: te weinig plaats voor zoveel joden  ook al zijn ze dood
Mijn boot was schroot. Tot ik de zon op de vistrap zag –  brak in duizend manen. ‘Ik tentakel je wel op.  Nu ben je mijn mantel en mijn kraai, jij babbelaar maar verliefd zijn en gelijkertijd ook koken – neen.’  Ik: ‘Groot veulen knikte goedendag naar de trein daar tussen Luik en Leuven. Nar op een beer. Wolkengloed als goud op blauw. Vuurbal, maar voor webcamkinderen  nergens hout. Verhalenvrouw, kom proeven, hier nog wat  melkwit vlees. In rusthuizen is het puree, puree.’  ‘Hou ervan als koeien naar je komen luisteren. Tongen in een keurslijf, krijg ik landkaartrimpels van. Neem me in je armen – smelt acht winters in mijn pan.’ 
Als het heeft gesneeuwd schudt de stad haar ziel uit, zoals een hond zichzelf verlost van water na een duik in de late lente;  wie het schudden wil zien hoeft niet eens op te letten. Je loopt op straat en zie:  op een hoek speelt een man op een piano die aan het begin van de avond 
Er was toch al met tegenzin, dat bleef je zien, een bankje neergezet. Hier dan, harde planken naast een boom, als je zo nodig zitten moet.  Maar liefdeloos of niet; het bleef bezet. Een oude vrouw, al in zichzelf gekrompen, half voorover, hoofd onder de takken door en kin vooruit geschoven alsof alles haar was overkomen, alles voor haar was gemaakt  zo was dat ook, zo keek ze je aan als je langskwam met je gewrichten nog nauwelijks krakend, met blakend van gezondheid je kinderen met liedjes zoekend naar eenden  en ze keek je aan dat je je schaamde dat je je niet vaker schaamde dat je uit had geslapen, dat je net een nieuwe droger was gaan kopen en vanavond pizza at  en dan lachte ze van denk jij maar niet dat jij hier komt te zitten jongedame, had je wat
Ik ga achter de straat staan. Achter de straat heeft ook een naam. Het is een andere straat, waar mijn eigen straat voor staat. Centrum stad is maar heel betrekkelijk. Het ligt er maar aan bij welke straat je betrokken bent. Mijn straat, zijn straat, haar straat ... Eenrichtingsverkeer helpt iedereen een eind op weg, maar niet richting ‘onze’ straat. Aparte straten heb je ook, een beetje opzij, niet voor niet achter. Wel altijd met twee richtingen, een open straat die voor iedereen vanzelf apart zal zijn. Of je nu wilt of niet,          hoe graag je ook verbinding maakt,          of de oversteek overweegt,          recht, dwars, via een rotonde,          apart blijf je en dat is gelijk aan                             een lichtjes duizelende.
vanavond schrijf ik moord en brand, zal ik klinken als de boom die valt diep in het raadsel van het lege bos, met woorden als noten van glas, plisplassend op een lavameer.  vanavond schrijf ik moord en brand, zal ik beschrijven hoe de breuklijn zich in mij verdeelt, zich in mij vermenigvuldigt in verzen van koud vuur, zich in  golven verkleedt, zich voortplant tot in de kern van mijn aardoppervlak.  vanavond schrijf ik moord en brand, zal ik tarten wat ik veronderstel als de rand- voorwaarde van mijn geluk: de rem op mijn verbeelding.  en dan wil ik dat jij morgen mijn zinnen streelt, dat je ze leest als bautastenen*) die zijn als een staande ovatie voor mijn leeggelopen landschap, dat je ze een bad geeft in laurierkerswater, om ze tot besluit te begrijpen.  *) bautastenen: menhirs, dolmen,  term die voornamelijk in Scandinavië voorkomt.
Zij spreekt de plinten toe, hoger kan niet meer. Slechts hem die buigt, herkent zij weer. Reuzen duldt zij niet. Wie groeit heeft ongelijk.  Ik zit, een wereld te laag. Met stoel en bed als grens. Ik pas nog net. Bij koffie volgt haar groot geheim: graag zou ze toch, nu dat nog eenvoudig kan. Liefst recht omhoog. Want, zo is haar beloofd, daar zal ze alles zien.
Het leven raast tussen steden en terloopse slaapplaatsen elke dag een ander ontwaken  mijn huis is waar mijn lichaam is  in de steensteeg van vervalstad  of in de luxe van het dollarhotel  ben ik thuis waar mijn lichaam ook wezen mag.
alles kunnen ze staven maar ik rijd op een vleeshaak kauw klaver en mompel 'Bewonder de lucide boreling die zich met diatonische zang ijlings aan de navelstreng verhangt'  vergeef mij, Spinoza en Heidegger maar ik hoor liever proza van een wauwelende kasseilegger
Je hebt te stellen met zo'n huisvriend. Aarde en slijm, nagels door de posten. Onteer zijn ontwerp. De spade steekt dieper naargelang zijn kunde verkiest. Al ben je buikziek, je navel is in al. Zijn toon ook zo vaderlijk aangeblazen. Granaatappelen sieren de tuin, een bord van tufsteen. Je gaat maar ga je dan. De ingang is aan een veiligheidsspeld.
Je giet iets in me waarvan ik niet eens weet hoe het heet, alleen dat het de kop heft, de oren spitst en rondkijkt met een argwaan die verlangt.  Je raakt iets aan dat siddert, op hoge poten vaste grond zoekt, zonnedauw onder de hoeven voelt en geen plek vindt om te baren.  Je legt je valerianen vingers op het trillen van mijn wimpers. De belofte van voltooiing
mooi is een kooitje met een kanarie erin  heel mooi ook een kooitje met een parkiet erin  met een merel erin, met een kolibri erin, een slavink erin, een bos wortelen erin blokjes marmer erin, een glas water erin  maar het mooiste is eigenlijk een kooitje met niets erin
Monte Oliveto Maggiore: een benedictijnenklooster kluizenarend op Gods voorhoofd bij Buonconvento.  De abdij draagt een dichtgeweven zachtgroene pij van engelachtige cipressen en olijven.  In heiligenschijn loop ik in een trance  van gewijde krekelkoren de dreef af die leidt naar de abdij: zoetgevooisde bomen  onderhouden de lommer kostbaar als ingebonden oude boeken de kern van god bewaren in middeleeuws handgeschepte taalkasten van de abdijbibliotheek.  Engelen duwen een wolk voorbij.
Die nacht had ik zeven mooie hoofden die ik naast mijn ene leven legde op de kast. Ik deed het licht uit en de hoofden sliepen in. Mijn romp speelde sjamaan in bed, de halsrib rond en roodbeknoest, doorzinderd vlees met aderen die schreeuwden. Mijn zeven mooie hoofden in rust op rij. Ik verzorgde mij zoals mijn moeder vroeger plantjes water gaf.  Alles wat ze zeggen over mij is altijd waar en samen zijn we alle zeven niemandsland. Alle pluche is ballast voor het polymorfe hoofd. Mij is geen zonde of verzaking aan te wrijven, ik doe mijn plicht en vraag niets in ruil.  Ik geef munten aan wie vraagt, duplicaten aan wie waant, ontucht in het volle licht, mijn monden vangen zevenvoudig zaad. Mijzelf genoeg. Ik sta ingeschreven voor onteigening maar weet niet of verhoord gebed mij past.
De tiende dag, langs flats, voorbij de laatste HEMA, ziet u eerst een viaduct, daaronderdoor een houten dorpje zonder kerk, daarna loopt u de polder in. Blijf op de weg, die links en rechts door groene bomen wordt begrensd.  Aan 't eind een klein en dicht café waarlangs een olietanker vaart. U draait zich om en wordt in 't dorp gestoken door een wesp, u plukt een willekeurig blaadje, wrijft vergeefs, en dronken van geluk en pijn keert u naar huis terug.
klaarwakker, zo dacht ik te lopen, op iets wat soms aandeed als het prettige van mos, om fluisterend te zoeken, te voelen het minste geringste:  alle erkende bestaande variëteiten van schaduw dit uur van de dag,  opdat men mij voegde, met nodige discretie, bij de lijst van gewone prestaties in het boek der vergelding,  het grote jaarverslag.
naar Tom Waits vaag verstaan:  de rozen sterven omdat het zo heet is deze maand  het is hetzelfde het is niet hetzelfde opnieuw zijn jullie vreemden voor elkaar  jij belt me weer je zegt: warm hé? ja, wat een weer  de kleuren van je bloemen passen niet bij elkaar man mag ik dat niet zeggen? ik kan jouw tuin niet redden.
waar in mijn lichaam wonen de geuren van Brazilië of van pepermunt op zondag zuinig en voorzichtig geschoven uit  en gewikkeld in een koker van zilverpapier nog ruikend naar gemorste Eau de Cologne  waar bleven de stemmen die klonken achter geblindeerde vensters waar uit kleine maansikkels het spaarzame licht verloren ging in de veel te grote nacht  waar bleven de beelden die zich met het verloop der jaren vermenigvuldigen en heel soms keurig gerangschikt zijn als foto's in een familie-album  in mij woont de tijd als in een secretaire vol geheime laatje en vreemde sleutels
besta voor zeventig procent uit water - u zegt: niets nieuws onder de zon - u zegt: wij hebben alle tijd, u neemt luchtig uw hoed af op het zoveelste station, maar opgelet! mijn vingers tegen licht gehouden weten al van hun sterfelijkheid straks liggen ze gevouwen in mijn schoot - nog strelen ze uw zachte huid, nog willen ze om nieuw leven te planten in dezelfde aarde wroeten die hen verderop bedekken zal het einde kent u wel uit uw zorgvuldig weggestopte dromen ik neem die trein en u blijft achter op dat kolkende perron - ik gaf u achteloos mijn sleutels, dat is al pas als het fluitsignaal klinkt snapt u het: u ziet mij voor het laatst achter een boek verdwijnen - ik sla
Iets van grote zeggingskracht was op de muur geklonken. Een metalen stem, verfrommeld van ontroering, legde uit.  De gouden kamer uit vervlogen tijden lag één verdieping hoger. Banen glanzend in het stof getrokken wezen eerder nagebootste ontucht aan.  Vervormend was de hitte van voltooid verleden niet, hoewel suppoosten altijd achterbleven, hun grijze kant versmolten in de uitgestalde tijdvakken.
juist als ik bedenk hoe onnoemelijk mooi je rug verandert in twee wonderen, komt mijn moeder binnenvallen om nog avondijke overschrijvingen te doen. we zoeken beide de vrede des harten op nogal verschillende manieren.  ze komt om haar dagelijkse portie zoon. ze zegt dat ik mijn voeten moet verwijderen van de zetel van haar keuze, en laat er dan haar achterste als een strandbal in neer.  op de schoot waar ik vroeger zat liggen belastingformulieren die ze beter begrijpt. het is niet haar fout dat ik mezelf ben, echt niet. we zwijgen.  tot ze eindelijk slapengaat. ik plak een zoen als een scheve postzegel op haar kaak. ik lig een verdieping hoger wakker dan zij. door de avond razen treinen
Tevergeefs negeer ik de ondraaglijke pijn. De uitgetekende stippllijn van het druppeltraject zoekt naar het sudderende lichaam, zij is niet hier.  Niks wordt nu gevonden, er zijn geen andere dingen dan deze. Aarzelend tast ik naar de rand van de tafel waar jij aanzit als een schimmige bezoeker die bleef.  Het bed beslapen, maar te zeer afgekoeld om nog te weten wat wij precies bedreven in een vorig leven.
Toe, vil mijn schaam dat wit konijn, span dat vel en roer de trom. Maak wat koel was kokend en kanonsloop wat was krom.  Vel mijn boom de achterdocht en zaag de takken trommelstok van liefde. Drum je namen in mijn bas en maak mij jouw gekliefde.  Hou me hou me hou me vast, en kerf uit mij jouw boot. Sla je peddels ritme op mij plat, en bedwing met mij de dood.
Een blanke man met blauwe voeten ligt in de heldere kamer eenzaam op zijn bed zoals de maan, door geen wolken gehinderd, haar weg slijt zonder vertedering.  De man let niet op de maan. Hij heeft de symbolen van zon en maan, goud, zilver, as verbrand in zijn lichaam. angstig teruggekeerd uit een wildernis spint hij een nieuw metaal uit de helderheid van zijn denken.  Is hij compleet zonder angst? Is hij levend zonder de wraak van de tegenspraak, zonder sterven?  De eentonige klok van de zee.  De eentonige klok van de zee.  Zijn gedachten worden hard, en duidelijk.  De man met de blauwe voeten ligt in de ruimte van zijn kamer. En lijkt voor het eerst op zichzelf.
Ik heb nooit een echt woord gehoord of het deed pijn  Om pijn  te schrijven heb je weinig woorden nodig.
Vertoeven in familie voor een keer. Wij zitten om de tafel bij elkaar. Hetzelfde woordgebruik en handgebaar komen nog altijd op hetzelfde neer.  Ik mag wel oppassen of ben alweer geworteld en voortdurend in gevaar dupe te worden van de evenaar die alles afweegt op een vast weleer.  Ik wil niet meer. Het is te veel verzuurd. De wereld schoof zich tussen toen en nu. Zo luchtig mogelijk ga ik vertrekken.  Om niet voortijdig argwaan op te wekken zeg ik in 't dode idioom aju en fiets hermetisch door de strenge buurt.
Zoals ze leefden zo liggen ze hier ook begraven, dicht op elkaar, bijna hand in hand.  Spandiensten verleent men elkaar tot op de rand van de dood.  Blinde paarden draven erheen, met koetsen maar zonder koetsiers. Het is het geheim van de hemel.  Zo hoog komen de mussen niet, waar de zwaluwen buitelen, tuimelen door de geweldige ruimte.
volmaakt volledig  als de sneeuwbal op het donkerrode autodak in de middagzon  door de kinderen uren eerder achtergelaten onderweg naar school  beweegt het zich op zijn eigen smelten voort
Uit de coulissen van het Hippodroom kwam deze danseres. Haar fonkelogen verraden hoe zij hoerde zonder schroom. Zij pronkt beaat, haar woord klinkt onvertogen.  Zij droomt nog wat onwennig in haar weelde. Of ziet zij lonkend naar de tegenwand de laatste minnaar die haar warmte streelde, haar luister gaf en macht van hogerhand?  De volle beker die zij weldra schenkt: een schijn van heiligheid en offergave. Hij ademt geur van wijn. Beneveld denkt zij aan de wilde uren in de haven.
ik heb het koren nog gezien en ook de koning die sindsdien de barre woestenij regeert  ik heb hem distels aangeboden en de graven van mijn dode jongelingen gesigneerd
Ik heb een eigen 'zuster maan' niet aan de hemel wil zij staan,  zij wil niet bij de aarde horen -  ze kiest haar eigen baan, daarboven  en wandelt door de kou - een tak die ongemerkt de band verbrak.  Zij is een ster - ik ben op zee in stilte reist ze - met mij mee.
Dat waaien, altijd dat waaien  de bomen in onze tuin die heimwee hebben naar het bos  de lente die in grauwe wolken over het lege landschap jaagt  altijd naakt, altijd
De brief die niet werd verstuurd en die ik terug vind in een jas, een warme, met op de rug een winkelhaak.  Ik herinner mij dat schrijven noch waaraan ik haperde, behalve dat ik je niet meer schrijf, om antwoord dat uitbleef kwaad.
Een duif  bereikt een tak. Het klinkt als knarsende scharnieren,  hangt in de zilveren lucht en is weer uitgewist.  Klimop bekleedt verweerde stammen. De cirkel van kastanjes, langzaam uit  elkaar gehaald, legt op het grasperk nog de handen van zijn schaduw,  bedekt het met een zoete regen van genade, van gebladerte.  En midden in de tuin ligt wit en vol van rust een marmeren  gewricht.   *) Henry Moore (1898-1986) was een Engelse beeldhouwer, bij het grote publiek vooral bekend om zijn grote abstracte bronzen en marmeren sculpturen.
het gelijk van vissen vingers  het kwintet van de complicaties en braille  het gelijk van de ogen op borsten  het aanraken van de taille der vertedering  het gelijk van honderd tegelijk zingende bossen   het gelijk van het gelijken  op een grote gek die door drinken denkt  - in de rivieren drijft de hemel  mee met de aarde en de werelddelen  stomen naar elkaar op door de zeven  wereldzeeën - een processie van de progressie   - wind gelijk honing stroop tussen de  personen de meest frivole tronie van de  adem het meest idolate gelaat van de  eenzaat - mimicry als leitmotiv   het gelijk van twee bokkingen op een bord  in een kamer te huur  twee geheime schaduwen aan de muur  spuwen een wachtwoord naar elkaar  het gelijk oversteken  is een geluid in de lekke goot  twee eendere handen zitten samen in het haar  de eenzame honden zoeken hun brood
juist las ik in  het ochtendblad  na die van twintig en dertig is nu een bom van vijftig megaton ontploft bij nova-zembla  verwekkers van chaos maken ijzige muziek  regenwolken uit het noorden dragen de echo met zich mee tik tik tik tik tik tik de hele weg naar huis heb ik de morgen niet gezien  het is al negen uur
voor Alice (1926-2008)  voorbij het lievemoederen voorbij de laatste vraag die ook het eerste antwoord was – wat weten wij van de doden ?  laat haar heelhuids in een kistje slapen mooier dan de open kooi waarin zij sterven moest en lichter dan het laatste uur van nooit meer dood  laat haar huizen in de warme schoot van keukens vol potten op het vuur kamers wemelend van verkleedpartijen kelders gevuld met aardbeienconfituur  laat haar koekendesem kneden uit de kleiput van haar handen zoete broodjes bakken met het leven wilde kersen om haar oren hangen  laat haar in de zomerwind het witte hoedje dragen verloren door het oorlogskind in jurkjes bol van ongeboren leven  laat haar het fijne duinzand zijn dat tussen onze boterhammen waait de tovertuin vol kattenkwaad het moederland onder het wereldpuin  laat haar voortaan stralend naakt in de wastobbe staan hunkerend naar de nacht die ons heeft voortgebracht  laat haar de jonge honden in ons wakker houden gouden passievruchten preken van eigen vlees en bloed  laat haar alle talen van de aarde spreken verhalen verzinnen voor het slapengaan almaar door herhalen hoe bewaard het woord hoe wit op zwart de sneeuw van zinnen  laat haar alle stormen stillen spelevaren op een zee van meeuwigheid met eeuwenoude kinderogen kijken naar het wiegend zogen moe van alle baren  laat haar ach laat haar maar  tot alle water gebroken alle plooien gladgestreken alle kieren en blinden open alle kinderen vleugels van papier  niemand weet hoe bang we moeten wachten – uit een moeder is geen weg meer terug  wie haar zo zag liggen
Ik voel je zachte adem  strelend op mijn huid plagerig verlokkend passie straal je uit  Zwoele kussen dwalen fladderend en traag mijn lichaam is betoverd beantwoordt stil je vraag  We zoeken in elkaar verleidelijke troeven en in ons samenzijn kun je ook liefde proeven  In verstrengeling gebonden steeds hoger op de tree de hemel binnen bereik liefdesdans voor twee
Eten, dagenlang voor je meegebracht, verzamelde ik uit laden naast het bed dat je afdruk nog niet kwijt wou. Aangebeten vruchten, taart in zijn sarcofaag verdroogd, vleesresten in je zakdoek uitgespogen, brood dat onder een mossen deken lag. Nu, het is tijd, ga zitten. Eet. Wees stil, niet mopperen. Eet, leef omdat ik het wil.
De eerste, onrijpe sneeuw viel als zuivere kerstversiering bedekte onmerkbaar de stationsgebouwen, de perrons, de daken van de huizen in het noorden van Frankrijk, er soesde een bodempje sneeuw op de landerijen. De trein verwijderde zich schokkend van Parijs, onwillig bemand door een man in uniform, verstoten door de stad. Ik liet me brood en wijn brengen in de restauratiewagen en dankte god voor het grote geschenk, Parijs, gedecoreerd met smaragden dennentakken, fonteinen waar de os en de ezel gedrenkt worden, bankovervallen, verkeersopstoppingen, agenten met onbeschaamd witte handschoenen, hoogmoedige jonge officieren, zeeschuimers spektakel in het Cirque d'Hiver, spiegels in de zalen, mijn borsten waren van mistletoe de wildvreemde man met beeldhouwershanden, zoete limonade in blikjes.  Vergeef me mijn leugenachtigheid, bad ik, ik speel het spel van de liefde, u bent de heerlijkheid van de liefde.
Hij begint niet als eerste te vechten maar wacht af en laat de ander de regels kiezen en hij vertelt niemand zijn oordeel als hij iemand beoordeeld heeft en evenmin maakt hij het openbaar en hij troost niemand die door de troost te ontvangen zich bij hem in de schuld gebracht zou kunnen voelen.  Bekenden omgeven hem en uit datgene wat zij voor hem over hebben bouwt hij zich een dubbelganger om hen te verwarren. Maar hun vrijgevigheid maakt dat deze dubbelganger groter dan hij is en daarom anders gebouwd (bredere beenderen om meer gewicht te dragen) en voor hem wordt hij een toegevoegde bekende die doet alsof hij bij hem in de schuld staat.  Er zijn ook vanzelf ontstane dubbelgangers die elkaar pas later in hun leven ontmoeten of die elkaar nooit ontmoeten en zich daarom verlaten voelen.
Ik kijk naar mijn broekspijpen en schoenen terwijl ik ze aan heb, en verbaas me dat dit ik is. Ik is vast iets anders. Maar wat?
Afscheid van Holland nemen valt niet zwaar, in Hilversum staat op beschaafd niveau een humanist te liegen; men hoeft maar een hand uitsteken om hem met een knop te smoren; uit Brussel is altijd muziek te horen. De weg naar 't zuiden weet niet meer hoe snel hij zich aan mij zal onderwerpen en ondertussen rijd ik de gemeente binnen van de verscholen luisteraars te Ukkel en te Sint Niklaas. Serge Prokovieff fluit en regent mij lachende doch vastberaden tegen. Nu zetten onder mij hardrubber banden remmend in de steenweg hun tanden en tolt een wijzer mij wat franken kwijt; dan ik al weer verder en ik drijf pijlsnel in een hobokoncert langs witte meren fluitekruid met eilanden van eeuwenoude stammen. Laat ze in Nederland maar zwammen.
Babygekrijs, dat de haren overeind laat staan. Daar weer bovenop de trage voetstappen die steeds luider klinken, een toilet dat alles schoonspoelt, met een reuzevaart, bij wijze van een geurig intermezzo. En op de achtergrond een prettig kwetterkoor van vogeltjes, de naklank van een schot, midden in de roos (of kraakbeen van een vluchtend dier), een juichend stadion plus het voortdurend beuken van de golven op de rotsen. Pak aan hier is je partituur, begin maar waar je in kunt vallen.
Wat is leven? Ogen die elkaar niet zien, hout op hout de woede van het lichaam, draaiend in het cirucusspel van heden.  Het is een straatnaam aan een huis, de ogen rode tekens aan een voorhoofd, terend op de gedachte aan gisteren:  'Ik loop in zoveel duisternis dat ik blind ben van vragen. 's Nachts de koele mist van de liefde bij dag de godsdienst van het ademhalen'.  Terend op een wanhoop die morgen is: alleen met anderen die alleen zijn, samen met de eigen stem, die niet klinkt in een wankel en vermoeid bestaan waar geen geluid meer doordringt.  En ik die dit leven niet ken ik, een toerist in eigen land, vreemde voeding in mijn cellen, vreemde rook in mijn mond.  Ik loop langs alle wegen die mij dragen en vraag, maar kan niet meer vragen, Geef mij het einde, zodat ik mijzelf herken.
Verschillende bomen in deze verdoemde tuin stellen godzijdank nog perk en paal aan  een oude man die daar gedurig rond loopt, zonder hoed, zwart als een krent in grauw gebak van  licht en landschap, ja een man van ziekte. Zwak maar taai en onbeschoft. Hij draait, de afgeleefde  kreeft, in kringen om mijn vijvers, der seizoenen dolle dolle naald deert hem, verstokter, blijkbaar niet.  En de verlegen bleke regen al weggebleven is, de doorluchtige wind, voortvluchtig, in het geheime hout ontweken.  En heerst verwildering alom en willekeur haakt bladerloos aan de ontdane hagen waarlangs aarzelend  zijn zachte schunnige verwoesting vaart. En niemand kan hem keren waar hij zeverend door mijn bezeerde heesters breekt  en bevend speeksel kwijlt langs mij beleefde kleine twijgen. Van de vlugge lustige vogels geen hulp meer te verwachten is nu  de heilige reiger zelfs al ochtendlijk is uitgeweken  achter de geschonden horizon. Het is te hopen dat de mooie rode autobus  die alle oude mensen later af komt halen, hem nu spoedig  over rijdt naar ongenadiger terreinen, naar jachtvelden van  eeuwig asfalt, waarin overal verchroomde bakken voor zijn rochels en de uitgekauwde stompen van zijn stinkende sigaren.  Want al mijn vijvers liggen dicht, mijn paadjes raken zeer vertrapt, de schuwe schepselen hebben mijn struikgewas  verlaten, mijn heerlijkheid ligt braak. O keer, keer welluidende wind, verliefde regen weer tot aan mijn  haveloze heuvelen.
Je bent ook een stuk fruit dat ik van de schaal pluk jonge mooie man. Vrolijk en wel schil ik de sinaasappel waar ik je voor aanzie.
Ik liep in een straat die doodliep, op het spoor van iemand die hier gelopen had maar die nu dood was. In kieren tussen de keien groeide fris gras want doodlopende straten bieden meer levenskans dan straten die doorlopen naar mensen die nog volop leven.
Komt u maar binnen. Hier is dus de hal. Hier hangen alle jassen. Voor het winter is, voor als ze passen.  Hier is de kamer met de bank, waarop ik laat en moe Afghanistan nog zie op de tv of iemand die een eind weg  praat met aandachtsgeil op camera gericht gezicht. De deuren. Mooi bedacht toch deuren, zo eenvoudig gaan die open en weer dicht en open en weer dicht en o en weer en hoeps en b  Nou goed. Hier slaap ik als ik slaap, het bed zo net of niemand hier, of niets en hier een bad, een geiser, een wc. De buren hoor je af en toe een beetje.  Mijn roerend goed gaat mee, verweesde woorden veeg ik weg. Sleept u maar aan wat u al heeft en meet het mogelijke op tussen de muren.
Het opstaan, het baden en voortdurend  het gaan van jou. Het is laat  en ik zeg dat ik plaats maak,  er is geen tijd om te rekken   als tijd. Met lange nagels  kras ik zigzag over de lakens  en een ooglid trilt. Er is een ogenblik.  De man ontwaakt. Hoe val ik   in het licht? Je draait me in de leegte  van een bed. Terwijl: binnen de randen  van een ronde handspiegel zoek   ik de meest gunstige uitsnede  van mijn met vlees gewatteerde,
Ik haal mijn vader in.  De roos die als confetti op zijn schouders sneeuwde, de slierten lang gehouden haar - resten serpentine om de leegte van zijn schedel op te sieren -, de schamele guirlande van zijn baard die de krachteloze kin bewimpelde: ontluistering die ik herken in bange ogen blikken van zelfbespiegeling.
Tik, tik, tak, zegt de pendule,  'k voel me zwak, zegt de pendule,  ik ben bijna van echt goud,  maar ook zoveel eeuwen oud.   Ik ben oud en ziek geworden  en dus echt antiek geworden.  Ik loop uren achter, maar  niemand kijkt daar werklijk naar.   Vroeger zag ik kaarslicht glanzen,  mooie dames deftig dansen  met een generaal of vorst  tien medailles op hun borst.     Vroeger tikte ik de uren  van een maaltijd die kon duren  - vol muziek en praal en pracht -  van de middag tot de nacht.   Maar nu sta ik hier maar zo  in een luxe bungalow  naast een klok die nooit eens slaat  omdat hij elektrisch gaat.   En ik zucht: tiktik, taktak, -  en ik voel me ziek en zwak  en zelfs dubbel zwak en ziek  als men zegt: ‘Die 's ècht antiek!’ 
Gisteren was ik in de werkelijkheid van anderen Naar anderen gemaakt is die natuurlijk zelf Maar alle daden komen uit hun handen  En het is ze aan te zien waartoe zij dienen  Morgen zal alles verschillen van vandaag wijder Dan hemelsbreed. En de anderen, verbeurd geworden, Herkennen zich niet in de lateren. Maar of zij verblijven Onder derden kunnen, is de vraag  En het antwoord woekert met de wildgroei van tentakels
Hoe duidelijker ik 't wil zeggen hoe slechter ik uit mijn woorden kom  dit lijkt me een typisch verschijnsel  van  het een of ander.
Vanzelfsprekend word je hierdoor geneuried, een windstoot  slist je naam (verkeerd): de zwelling aan je oog  vloeit uit in vergezicht. Hoe je zover gekomen bent.  De opgehaalde ladder als een lam been.  Al het graaiende beneden mag een ziekte zijn,  je wordt toch niet benaderd, hoewel het sap  als bloed pulseert en driftig lustberichten doorseint.  Je vraagt je af hoelang het duurt  voor je voeten wortel schieten in de stam.
Ik weet niet zeker of het zwanen waren,  een najaarsnanacht dat hun vleugelslag  in duizendvoud over het huis heen lag,  om pas tegen het daglicht te bedaren.   De hele dag liep ik als uitverkoren,  of ik door engelen was aangeraakt.  Maar hoeveel lege nachten zijn doorwaakt  waarin sindsdien geen wiekslag viel te horen?   Nu moet ik mij weer met de zon verzoenen  en, nooit meer zo bevlogen, wennen aan  het wassen en het slinken van de maan,  het komen en het gaan van de seizoenen.
Nu de wijven  Schutteldoeken uit het telraam  Van hun mager a b c  Hoe innemend de haat kraait, de vliesdunne wrevel   Bij donker alleen met de rook  Het gebaar voor de spiegel  De baltsende vogel vergaat  In het vuur van haar bloot   Ah de muis in haar hand de beminde  Die klautert en klimt  In haar adem   Het lichaam staat groot  Voor zijn beeld, en alleen  Het wordt oud, tot schrikbeeld verkild  Tegen glas aangedrukt   Gekooid in verbeten geween  
Terwijl in het eiwit zand kinderen alweer grijpgraag kuilen graven en huilen om de hitte en hun rode moeders zich openleggen en de zon een hete man tussen hun dijen plant komt de dag kentaurisch snuivend nog druipnat het spierwit borsthaar glinsterend tevoorschijn uit het water voert luidkeels nieuwe vogels aan en fluit naar de verspreid spelende meisjes zilvergroen geschubde meerminnen in bikini en de duintoppen welven als borsten van een blote heidin maar tijd hoog op de poten slaakt waarschuwend zijn kreet die de schelpenzoeker versteent te midden van zijn koraaleilanden hij vergaat vaag in de ruimte het galmende water dat kathedralen bouwt van zand met ritselende vlaggen helm en brem bezet en de eerste minnaars in elkaar verdronken spoelen aan de ogen zwart van stilzwijgen om hun ligplaats verdampen de voetsporen van de nacht en zijn geluidloze mannen aan de vloedlijn maken meeuwen het uur wit met gebeden en ritueel en laten gretig hun mossels op de stenen vallen en hese geluiden maakt de waakzaam blijvende zee die verder sprakeloos is en inzicht te pijndoend om uit te spreken vergt van de mergheldere oude vissers zonneblind ontwaakt uit een slaap met roggen en inktvissen spuwen zij kwaad en zwijgend naar het wrakkenvol water en gaan de eerste borrel drinken in de bekaaide herberg en vaarten verzinnen naar de legendarische broedplaatsen van vroeger een zaagvis draait zich verraderlijk als een hand om in hun verhaal.
(vrij naar W. Kees)  mijn dochter hupt op haar skippy door de tuin voedert de eendjes en de beesten in het hertenkamp alsof zij alles in de hand  mijn dochter zegt: papa, maak je geen zorgen spoken bestaan niet noch heksen niet noch tovenaars en morgen breekt een nieuwe dag weer aan  mijn dochter wenst me welterusten in het donker, kust me op mijn wangen  huivert in mijn armen  ik vraag me af wie het kind is dat wordt toegedekt  wiens droom het is die hier begint ik denk: zal alles in het leven voortaan  omgekeerd zijn gang gaan  wat jong is ouder en wat groter klein? dertig en al door mijn genen ingehaald   ik stop niet meer, ik breek niet meer  ik heb geen dochter   denk er ook niet aan
Vliegtuigen getuigen van cigarettemerken  schrijven nijver merknamen tegen  de buik van God   Met koortsig glanzende oogopslag  en stramme arm signeren generaals  de capitulatie in een theetuin  vol roestige fietsenrekken   ze laten heftig naar pis  ruikende bunkers achter om  de herinnering aan hun levenswerk  concreet te houden   van verre komt nog  wat gerommel, de lucht  strak en bladstil   Eigenlijk meer het seizoen  voor de tour de france  in de dagen dat er nog wel eens  boerenzonen een half uur namen  of diepe ravijnen in reden
Ik schat de lengte die ik heb   Ik schat de lengte die ik heb. Eén zeventig.  Zet streepjes af op het plafond. Ik lig in bed.  Da Vinci zocht verhouding sec. Ik teken,  zonder lood, mijzelf, van barst tot spinneweb.   In deze droom word ik te groot. Met uitgestrekte  leden, zo onruimtelijk, gezien vanuit de nek,  besta ik niet. Ik schets, maar dan in taal,  zoals ik tot de wereld sta. De ik van een verhaal.
drop deze hollandse kaasmeid bij de  bollen verslindende dagjestoerist  dump dit hollands welvaren op klompen  in de gare bus kleefklinkers met  brandende handjes   je bént moeders trots en dat zul je blijven ook, jij, kind met  je kanten kapoets, geappliceerde bumper  hoe ostentatief je je keurig gekapt koppie nu ook van haar  afdraait omdat ze kaas keurt, in geuren en kleuren jouw  godenspijs onder de prikker aanprijst  rok recht een plooi perst   ik spiegelde me éénmaal in de gepoetste ornamenten van je  kanten kapoets en liep de lucht kwijt  parkeerde mijn moeder in een klomp op de apenrots of apetrots
Mijn kamer is een kamer in de tijd. God zwijgt. Ik heb verkeerd geleefd, mijn adem opgeteerd in de luchtbel van een geloof. Ik schreef mijzelf om veilbaar te zijn honderd jaar na mijn dood. Zonder lust brak ik mijn deel van het dagelijks leven, verstrooid, bang om de eeuwigheid te verspelen aan liefde en brood. Buiten waaide de wereld, wierp steentjes tegen het raam. Ik zat in mijn huisje en likte mijn handpalm, en las in de kranten niet meer dan de rechtvaardiging van mijn bestaan.
We zijn te laat, we hebben gedanst, hadden we niet moeten doen, we zijn wanhopig geweest, niet goed,  we hebben reusachtige lasten op onze schouders genomen, we hadden moeten vragen: waarom zijn deze lasten niet licht, we hadden moeten denken: dit is verkeerd,  we hebben over liefde gesproken in zorgvuldig gekozen bewoordingen, zorgvuldig?? durven we dát woord in de mond te nemen? liefde, en dan zorgvuldig?  we hebben verontschuldigingen gezocht, ons koninkrijk hebben wij willen geven voor een verontschuldiging - we zijn te laat,  we moeten onszelf maar niet vergeven, laten we dat maar niet doen, nee.
grijs en strak stond de lucht boven ons die ochtend, aan de randen van de akkers lag en beetje sneeuw, berkenbosjes  verschilferden van schors, een enkele verslapen kraai kraste zich over het land  zij was opgebaard in het midden van haar uitgesproken wens, eenvoudig en houdbaar nog op deze vroege morgen, te midden van de stilte, de wuivende bossen om haar heen  Ik keek naar het gezicht, streek met mijn wijsvinger over haar voorhoofd, neus en mond, zo de contouren volgend van mijn moeder, van wat zij mij nog wilde zeggen  wit in wit, doodgeverfde oude kamille in haar handen, een hoge toon van de muziek trok als een laken over haar, sereen en  aanhoudend koud klonken stemmen in  dit huis waar wij waren, zij hield van Preisner Requiem, stofte de stilte, ontsteeg zichzelf haar lichaam ademde nog, de huid verkruimelde och, mijn moederlief, laat mij door je haren  strijken, de groeven in je huid eigen maken en kijken naar je, verdriet om je schoonheid hebben, je woorden, je zalving, Agnus Dei zingen voor je tot diep in de oude bossen  stijg maar, ga maar hoog, ik omhels je om je mooie handschrift, mijn vuile broeken, de boze pastoor, de melkfles half leeg en dat onvergetelijke verhaaltje steeds, ga nu maar..  ik luister naar je muziek en herhaal, herhaal de schoonheid, zo mooi, mooi mens, zo mooi
Nauwelijks bewogen, de grote ogen, de hoge de belangrijke en onderweg vergeten bedenkingen de verschillende gezichten die hij over z'n kop trok sinds hij zelf als een man uit een stuk door de dagen wandelen moest en niets mocht hij laten liggen  niets ontsnapte aan hun taaie aandacht op afstand geen meisje is geknakt blijven liggen, geen moeder kinderloos gebleven, geen moederziel alleen zonder dat hij het zag, hij hamsterde warmte voor de winter  hij grossiert in genade, ordent en telt de momenten streelt de uitgetrokken veren, strijkt met zijn duim over zijn vingertoppen, herstelt zijn evenwicht stelt zijn waarneming bij: alles is mogelijk maar niets is waarschijnlijk natuurlijk.
Woont in een boom. Heeft heel wat te vertellen  maar is totaal verstoken van publiek.  Verwaaide vogel, die geen ei kan leggen.  Gebrek aan hoorders maakt hem stiekem ziek.   Ten slotte valt hij kraaiend van zijn tak  en breekt zijn nek, een prooi voor prozadieren.  Vossen en raven kan hij nog plezieren:  nooit aten zij een aas dat zo mooi sprak.
Het oninteressante is concreet als een hond. Vorstelijk als een rog, uniek als een kikker, Het oninteressante is sentimenteel als een vlo, Ruimhartig als een baviaan, zacht als een raaf.  Laten we de dierenwereld verder vergeten...  Het oninteressante is aandoenlijk als een tas, Abstract als een koekje, schoon als een bril. Het oninteressante is nieuwsgierig als een kapstok, Vrij als een zeem, schitterend als een tafel.  Laten we de wereld van de dingen vergeten, en snel...  Het oninteressante is magazijnchef, Loodgieter, demagoog, landmeter, Psychiater, laborant, vuilnisman, Hofnar, touwslager, empirist.  laten we ook de wereld van de functies onmiddellijk vergeten!  Leve de camouflage!
Het was nu. Schrikdraad stond rond de tuinen der zonde, er moest nog gehinkeld tussen de lijnen, een scherf geschopt naar de vakken van morgen, op het plein gebuut bij de linde. Achter de poort lag het wijde. Het was  nu. Zij verruilde haar stuiters voor stuivers en zocht naar oogsteen en ziel. Vond toen  haar lichaam, wat daarmee te doen. En het werd om te blozen zo warm in haar zomer het werd om te blozen zo warm in oktober: het werd  nu. Op de stoepen verschenen lijnen en vakken getrokken met krijt, op de pleinen stonden de linden buut vrij en kinderen schopten scherven opzij, holden naar morgen, vonden  een oogsteen, haalden de stroom van het schrikdraad. En het werd om te blozen zo koud in november.  Het is nu. Gisteren staat met een blos achter glas en morgen is een mooie formule die zich nog moet bewijzen: het is nu. Zij kent de blink van een oogsteen en de kras erin, zij vertrouwt alsnog op haar hakken, dat die haar dragen
Stem wie je wilt. Op de lieve mevrouw  van de overkant, de jongen met de groene  baard, het lekkerste hapje uit de krant,  de salonsocialist, het sprekende weekdier,  het grijze toppunt van onkreukbaarheid.  Stem een regent of opponent of dilettant,  alles is goed, behalve Trots en Vrij – laat  Vreeswijk liggen waar het hoort, ver onder  ons niveau. Geef angst en haat geen stem.  Wees trots op de stad, niet op Nederland.
Ik zou willen dat ik Moenen was, kon ik eens flink in zonde met haar leven. Maar ik ben Puber-met-de-streepjes-das al stroop ik ook mijn mouwen ervoor op  Zij is twee meter. Ik bij lange niet. Maar als ik heel erg op mijn tenen sta, past tussen half geheven arm en rechtertiet mijn puistenkop. In zelfgemaakte omhelzing grijns ik, even stompzinnig als beaat*).   *)beaat:  gelukzalig
De wijze die zei dat van alle schilderijen ooit gemaakt maar een klein deel bleef bewaard dat het werkelijk genie schuilgaat in wat voorgoed is zoekgeraakt.  Zo met alles. De doden, de gebeurtenissen die niemand onthield of net niet aan de oppervlakte kwamen, zij vormen ons schaduwtheater.
Er woont een minnaar in mijn tuin, een kompel met fluwelen handen.  Hij klopt, betast en streelt de rulle wanden, breekt met zachte vingers  de vochtige aarde aan. Zij laat begaan. Zoals hij stijgt en daalt, hardnekkig al  haar gangen gaat, lichtvoetig kruipdier  van genot dat in haar bekken sluipt,   kleine doodgraver van verlangen,  blindganger van geluk die in haar huid  zijn tekens weeft, dan huiverig naar  adem snakt en wegvlucht uit haar schoot.   Zij meet de schade, wist zijn sporen,  sluit zich onbewogen, als hij boven haar   de handen strekt, het nekvel spant   en stil het hoofd buigt voor de spade.
De auto ontdekt, in een korte boog de brug op. Beneden op het dek wuift de vrouw mij naar het midden waar een stoet van schepen onderlangs mij gaat.  Open de ramen! Boordje los! (close-up van rechtervoet en -pols) ‘All I hear is your gear’  Later kom ik bij mijzelf tot stand aan een bosrand: ‘Zon, mist en stilte’, was toch mijn bestemming ‘en dan voor immermeer’? Ik kom zo nergens aan en rijd terug.  Beton, daarop de banden, de volstrekte wind: dit is niet voorbij te komen.  's Avonds thuis, weer ingescheept, herken ik flarden van reclame op tv: Citroen GS X2.
De melkman is niet meer en de singing transistor.  Schoenen ongepoetst, mannen vrouwen weggegooid. Twee paar nieuwe voorwerpen die niet eens vreemd lijken.  In een gedicht keert niets. Bloot aan de tijd aan de dood aan familie en vrienden die vreemd lijken.  En haar lichaam
Zolang ik hoofdschuddend uit mijn ogen kijk en zie hoe deze tijd de pletsteen voor zich uitrolt, er dan achterna holt zolang ik uit mijn ogen kijk,  zolang ik door deze dagen ga, mijn hand bevestigd in een vrouwenhand: een spiegel vóór het omklemde hart van wie doodloopt, zijn angst ophoopt, zolang ik mijn hand houd in die hand;  zolang zal ik het blanke huis verfoeien met zijn grondslag in zwart slijk zolang zal ik er woelen als een kat in een vreemd pakhuis,  zolang zal ik mijn woede hanteren tot een scheur in een oud patroon zolang zal ik de gevangen kreten horen van wie de stenen rolt en wie daaronder lijdt:  zolang ik mijn wandelgang kies, dwars door het landschap vol wilde bloemen diep geworteld in mijn roerige vrouwenziel;
Van alle mensen hou ik het meest nog van apen. Ik voel zij zijn mijn voorouders die uit het gezicht verdwenen en de kinderen waar ik vergeefs op heb gewacht.  Ik voel hen onder mijn hand, ik voel mijn hand op hen, aan hen, en hoe een vacht pas echt een lichaam tastbaar maakt.  En hoe stil ook kijkend blinken hun ogen altijd altijd van leven. Hoe ver ook van elk woud dragen hun armen een boom in zich.  Ik ben een boom, hun armen zijn mijn lianen.  Ben ik het die hen draag, of zij die mij gespannen
Ik was dertien  toen ik dit droomde,  in het begin van de herfst,  bij mijn grootmoeder in Aleksandrovo.   -----Ik bevond me in een onbekende straat.  -----De huizen stonden zij aan zij,  -----als om zich aan elkaar te warmen.  -----De daken staken in de hoogte  -----als hoeden van middeleeuwse dames.  -----De mat-gekleurde vensterruiten,  -----gevat in loden raampjes, trilden.  -----In de lage grijze nevels smolt  -----de suikeren toren van een kathedraal.  -----Het gelui der klokken vulde, mét de regen,  -----de smalle straten en de pleintjes.  -----Mannen met gezichten als van Albrecht Dürer  -----liepen voorbij; hun baarden hielden  -----de druppels vast als struikgewas.  -----Boven bloemen en groenten en vogels  -----schreeuwden handelaars met rode wangen  -----rauwe tweeklanken en schurende g's.  -----Toen kwam ik bij een kerkhof.  -----Tussen de stenen engelen las ik  -----op één van de verweerde zerken  -----mijn eigen naam.   Zo ver van ons huis in Aleksandrovo.  
ver als de horizon ben je in de glazen kist van het weer geborgen beukend op de blikken deksels van het najaar ik zie de bliksem langs je lichaam trillen en de regen loopt onrustig door je ogen  ik kan de afstand die mij van je scheidt in lichtjaren tellen en in de meter van het geluid zoemen de seconden  mijn handen opnieuw in gebruik gesteld sluiten het onweer in je borsten buiten  alleen de regen is thuis op de platte daken van de nachten
Dit is inderdaad niet te verdragen. Lege kamers  kijken me verwijtend aan. Ik zet dozen anders  neer en nog eens anders en dan ga ik vroeg  naar bed.   Iemand, ik weet niet wie, zei dat het hoorde.  Wanneer het weer voorbij is raakt het ook  vergeten. Maar ik vergeet zo slecht.   Iemand kwam me helpen. Nu staan de dozen  op hun plaats. Ik rust uit, al heb ik  niets volbracht.   Dit is inderdaad heel anders, nieuwe kamers.  In alle kamers draait mijn leven  zich om. 
Hoe zal ik dit uitleggen, dit waarom  wat wij vinden niet is  wat wij zoeken?   Laten we de tijd laten gaan  waarheen hij wil,   en zie dan hoe weiden hun vee vinden,  wouden hun wild, luchten hun vogels,  uitzichten onze ogen   en ach, hoe eenvoud zijn raadsel vindt.   Zo andersom is alles, misschien.  Ik zal dit uitleggen. 
Ik mag je. Nee. Ik mag je niet. Ik moet je. Dat bedoel ik.  Ik heb je lief. Nee. Heb ik niet. Ik word je lief. Dat voel ik.  Ik ga met jou. Nee. Ga ik niet. Ik sta je bij. Beloof ik.  Ben stapel op je. Hou je vast. Ik. Hou. Van. Jou.  Geloof ik.
Boven de daken rekt een onverschillige  lucht zich uit. Buiten nieuwbouwmuren  gapen blokkenwijken gelaten. En hier lig ik,  huisnr 6, in het rechte rijtje buren.   Verscholen tussen lakens. Oren in koepels.  Handen, knieën om mijn kin. Nog zo’n ochtend.  Nog zo’n illusie van nieuw begin. Het huis krimpt.   Minuten kruipen. Ik ben een klein product.  Een tablet in plastic opgesloten. Een paracetamol.  Een stip in civiel patroon van de doordrukstrip.
Het onderliggende het zich tonende, het zich tonende het zich tonende. Op voormalige zeebodem een vinexvesting, met zo natuurlijk   mogelijk bos omgeven, recreatiepaden, en met kunstwerk binnenkort. Alma Mater heet het beeld van Johan IJzerman   en wordt gebouwd van gras, de schil waarop wij leven. Hier zijn pionieren klootjes of crimineel   en wie niet te categoriseren valt in een aparte doos – woonkamers wemelen van geruchten over een pedofiele buur   en asielkampen moeten het liefst aan de horizon staan, zo scheidt men het goede van het zwarte.   Transcendentie schenkt een machtige eik misschien, een afgewaaid takje staat goed in een vaas chrysanten, weet Klazien.
Nooit is het goed, nooit is het zo goed, nooit is het goed zo, nee, nooit is het goed.  Zoals een doffer loopt, koerend over het binnenplein, roekeloos over de rand van de goot, kop omlaag, staart omhoog -  Of zoals een woerd kruist door het veld of het riet, blindelings oversteekt, voor geen jager of wagen wijkt -  Zo gaat het nooit en zo gaat het niet, zo ging het ooit, maar ooit ging het mis, met hen en met ons, zo moest het wel gaan, behalve met jou en met mij. 
Je loopt op het strand: de zee, de einder, het geluid dat de kom van de wereld tot de rand toe vult - nee, kleiner.  Je zet je schoenen in het zand: koeienhuid, geërodeerde bergen, het een laat een afdruk na in het ander - nee, anders.  Je bent ergens, het doet er niet toe waar, altijd aan een rand, dit keer tussen land en water, het gaat over nu - nee  je ligt op je buik. Zand zingt zich voort zoals water, geribd. Je kiest de kleinste rib. Berg. Je kiest de kleinste korrel. Aarde.
Stenen hebben een hart van brand. De tweede regel is verdampt in wind zo hard dat ik in elke hand een steen moet dragen staand op de kraterrand. De eerste regel ging verloren in mist boven de weg, rook- slinger door het land. Vuurslag, geweld van vallen.  Ontelbaar maal toeval, gestapeld wegwijzer naar meer, verder, altijd dezelfde afval van stenen en verzen. Wie de weg volgt, over puin klimt groeit met de berg bij elke stap. Wie afdaalt van de kraterrand zeult met gemis aan binnenkant. Kom waar wind stil ligt: ik laat mijn stenen waaien.
De wind heeft haar naar de tuin verwezen, de tijd in haar handen te slapen gelegd.  Zij spreekt over stukgewaaide ramen, een dak dat eeuwig lekt, de schoorsteen  die niet trekken wil, over hem en haar, en hoe het uur haar slaap niet raakt.  en hoe de nacht versteend tot liggend naakt dat zij onwennig tracht te strelen.  Achter zich weet zij de hoge, donkere muren, de smalle deur, te smal om terug te keren.  Het was zo stil als nu, hij wuifde nog, riep iets dat zij niet verstond, de ogen dicht,  misschien dat hij later pas, of dat hij  nooit, maar dan ook nooit wellicht. Ze klopt  het stof van zijn kleren, betast zijn hoofd, lacht om de rode veeg naast zijn mond.  Een stem stuift op. Steigert in het donker. Ze schrikt. Draaft ontzet haar wereld rond.  Het tuinpad wijkt. De deur gaat dicht. Wat achter ligt, krimpt weer tot vergezicht.   *)Op zoek naar verloren tijd
Nancy, Place Stanislas, glansvolle maan, die naam, die klank, die zaak, hoe dan verwant? Het ding een ding. Het beeld daarvan in mij is verinwendiging, grenzeloos band van beeld en denkwerk: dioraam.  De naam een ding ook, daarvan de onaanraakbaarheid, tot van de naam het beeld met beeld en beeld verbindt, en taal het al in strengen vangt van labyrinth. Terwijl de maan stijgt, ijlend door de korte tijd  komt klank, al dadelijk geprangd in een cadans, van steeds herhaalde steeds veranderende dwang, verzwonden zaak en naam, beeld en gedachtengang.  Gedicht, gezicht: in lichaam danst al wat er was, a, n, i, s op zilvertrillende balans, de zang, glansvolle maan, Nancy, Place Stanislas.
Ik weet van water niet het wrak dat peilloos diep  daar ligt verloren, de duur van zoveel nacht. Verborgen  groeit een kilte onder golven bij. De sleep van zo een dood  zo rusteloos beschoren stort zich in mij uit, roept  als ik niet wil horen hoe 's nachts het water stroomt  hoe onweerstaanbaar over
Die dag werd ik, als laatste, opgewacht in de rokerige zaal. Bezwete hoofden. Uiterste concentratie.  Met kracht stootte ik de zaaldeur open, ging wijdbeens voor hen staan. Vragen werden niet gesteld.  Ik sprak: 'Wij bevinden ons al geruime tijd precies in het hart van deze eeuw. Ondertussen droogt mijn wijsheid op. Ga dus, nu dat kan, heelhuids heen. Maar verdwijn geen moment uit mijn zicht.'  Schiepen mijn woorden een band? Wij hadden immers al gewonnen. En waar begon ik, zo laat nog, een oorlog?
altijd komt het moment waarop iemand het zoeken naar overlevenden staakt waarop de storm stilt waarop iemand met schrijven ophoudt om iets anders te beginnen, zich iets aan te schaffen, voedsel inkt, gereedschap  altijd komt het moment waarop iemand het zoeken staakt, zoals en schip het anker licht en de richting opnieuw bepaalt  daarnet nog op een meer van ijs en nu vermoeid het kind de oever opgetild en zich bewust van een verloop van een verleden tijd en enigszins gerustgesteld als ook dat niet langer  ongeschreven is.
Het kerkdijkje is dichtgegroeid met wilde struiken, het land licht braak. Verder dan hier kan ik niet terug:  het prikkeldraad - geroest -  waaraan Gijs B mijn haren vlocht en hard wegliep, en lachte  zoals ik later heb zien lachen in de buurt van prikkeldraad; het desolate achterlaten  waar vluchten wordt bekocht en schreeuwen als de regen  voortaan naar binnen slaat.
Het meeste, oorlog, had ik je lief toen ze in sneeuwvelden sneuvelden  ik beminde de bolsjewistische horden ik vereerde de fascistische beul  vliegtuigen ontploften in wolken het regende gierend metaal  hortende tanks in modder bevroren vlammend karkas van industrie  walmende paarden in tuig van ijs vaal masker met bloed geschminkt  neuriënd van onvervuldheid sloeg ik op de gonzende berk  in de lederen Russische lucht hing krakend een laatste signaal  ik mijn jeugd kind van Goebbels rechtop vereeuwigd in de tijd.
Zo zag ik een erwt weifelen aan een stoeprand, de erwtenbloesem onzeker zijn naar welke wind haar dolle rose hoofd te hangen -   en de bloesem nikte, er kwam een hand in handschoen haar bedekken, en de erwt viel, er kwam een schoen om op haar te staan.
ben je zestig? vroeg mijn vader als ik iets wilde dat niet kon  wilde me binnen zijn perken en ik was te horig aan hem aan de gemoedelijke lasso van zijn ogen en zijn stem zo lang  doe al vaker wat niet kan nu ik bijna zestig ben
u begrijpt mij niet wij vochten tegen een vijand een vijand begrijp mij toch ons werd verteld dat er een vijand was ja we hadden een vijand nodig  u begrijpt mij niet u begrijpt niet dat er oorlog was ik was degene van toen
Wij rijden met een boemel door de Knin Waar enkel nog verlaten huizen staan, Gedeeltelijk in vlammen opgegaan Ofwel kapotgeschoten zonder zin.  Het schouwspel dat wij zwijgend gadeslaan Is treurig om te zien, maar niettemin Laat blijkbaar de Kroatische boerin Bij ons in de coupé hierom geen traan.  Doodleuk neemt zij een hap van haar banaan En biedt er ook een aan aan mijn vriendin, Al weigert die natuurlijk ook spontaan.  Het mens heeft hoogstwaarschijlijk niets misdaan, Maar even wil dat er bij ons niet in: Wij kijken haar persoonlijk erop aan.
Ze verdedigen wat ze hebben. Wat hebben ze?  Ze hebben wat ze denken dat ze hebben. Wat denken ze dat ze hebben?  Ze denken dat ze hebben wat ze verdedigen. Wat verdedigen ze?  Ze verdedigen wat ze denken dat ze hebben. Wat denken ze?  Ze denken dat ze verdedigen. Wat denken ze dat ze verdedigen?  Ze denken dat ze verdedigen wat ze hebben. Wat hebben ze dat ze verdedigen?
Wij worstelden met elkaar in eenzaam water, een poel, verloren in een zandverstuiving. Wij zonken samen, het andere lichaam hatend, niet loslatend. Wij beten in het vocht, op wakke treden trappend in verdronken land.  Toen is een dijk gebroken. Wij lagen in het slijk, Twee padden sleepten zich nog parend, weg, buiten bereik van het koudvuur in onze handen. Wij zochten elkaars halsslagader, maar onze beet  was bot. De nacht komt nader.
ik stoorde me aan het roekoeën van de duif maar niet genoeg om er m'n geweer voor uit het vet te halen  ik wachtte tot een volle tram de halte naderde dan drukte ik me tegen de billen van net zo het uitkwam  dat men niet bij me aanbelde kon ook duiden op oneindig talmen  als ik iemand op straat zag in z'n regenpak met in de ene hand een hengel en in de andere hand een schepnet kon ik toch niet nalaten te vragen ga je vissen
De dichter is maar blinde vlier, hij kreunt en zingt in de wind die in hem klimt  In juni bloeiden op dat plein papaver en gentiaan (die elkaars geheime zwijgende geliefden zijn) Demonische kweekgras-wortels mokten ...Bloemkronen lokten duizend plukkers uit hun schaduw  Woest doemden voerlieden op in hun maaidorsers van steen waarvan de stenen wielen ratelden; hard snerpten zwepen in de stenen hand van de menners die neermaaiden de papaver en de gentiaan  De dichter is maar blinde vlier, hij zwijgt en zinkt in de wind die aan hem wringt
's Avonds verdeelden wij de aarde. Krijt gaf de grenzen aan van republiek en koninkrijk. Ver weg lag Alkmaar, hier was de wereld onder handbereik. Hier werd de oorlog aan elkaar verklaard. We sprongen met beleid van land naar land. Als een de strijd gewonnen had begon de werkelijkheid. Dan kwam de loods. Geur en gevaar. We roken hout en hars en werden meer gewaar: adem en ongewassenheid van elkaar. Een stal vol ongeduld. Kwam groei nu maar.
Kom maar. Sta daar maar. Dit is uw portret. Desnoods gebonden aan iets uit dat verleden van u, ons verbluffend met dat oranje lint in uw revers, en toch iets afzijdig bij de wagens van die oorlog -  omdat het goede uiteindelijk wel wint? Voor mijn part als hier op deze foto in driedelig en met sigaret  - zo'n wilde Mei was het -  als een waar men geen oorlog mee begint.
Voor Frances S.  Een najaarsstorm ver op de oceaan, met hoog water en wind, heeft de kust ondermijnd, huizen verdronken. Wij liepen naar het strand van de binnenbaai, dat geen geweld kan doorstaan.  Zand over het pad, ruwe sporen van water waar zee door de duinen brak, planten afgerukt en nog bloeiende, slap op het strand. Eb en vloed zaaien weer nieuwe schelpen.  Nog nooit zoveel oesterschelpen, geribbeld en wit. Elke vorm gestremd in zijn groei, een tijdsbeeld van voorspoed en tegenslag. De binnenkant glanzend, glad parelmoer.  Ik denk aan mijn oude vriendin, bijna blind, zo wanhopig om toch weer een oorlog. Zij ging mee op een lange protesttocht en stierf in haar bed na haar thuiskomst.
(in trance zijn zoons hand vasthoudend)  Nadat ik gestorven ben moet je zien dat je benoemd wordt tot officieel historicus en na je benoeming niet vergeten  het Boek te schrijven dat ik zelf schrijven wilde. Er waren onophoudelijk oorlogen. Nu echter heeft Han het rijk herenigd  maar ik, de officieel historicus, heb de daden van onze grandes nog niet vastgelegd; en het land heeft derhalve geen Geschiedboek.  Dit is de hartpijn van mijn leven. Je moet dit altijd in gedachten
Je moet je leven leeg leven. Tenslotte moeten lege flessen niet meer op het strand gevonden worden, maar in de glasbak worden gedaan. Als er schot in de zaak komt - wat je kunt voelen zonder iets te voelen, net als het naderen van de herfst -  wordt alles prettig overzichtelijk. Geen bergen. Heuvels. Niet winnen, niet verliezen. Niet vriezen, niet dooien. Bedaard glooien. Gloeien vermijden. Vrouwelijke heuvels, appels en ballen rimpelig laten worden in de herfstzon. Niet aankomen, je alleen nog een beetje laten aaien door het bestaan. Mijn dochter heeft Assepoester op fido gezien. Nu wil ze met me trouwen als ik groot ben.
's Winters willen wij de lente en in de lente liefst de zomer, en als het wemelt in de heggen zeggen wij: laat de winter komen. En daarna is er niets meer goed: het voorjaar komt er niet meer aan. Wij weten niet dat in ons woedt verlangen om maar dood te gaan. 
Wij hebben jou niet van die kar geduwd, Samuel. Jij bent zelf aan de zijkant gaan hangen en toen viel jij onder het achterwiel. Mee proberen te liften op die volle boerenkar bleef niet zonder gevolgen. Toen je kermend thuiskwam heeft je vader je geslagen, hard geslagen, omdat jij op die kar klom en een jonge Ambonees zich netjes moest gedragen in het gastland Holland; wat moesten de blanke gastheren van  jullie denken, wilde jij dan altijd in kamp Conrad blijven?  De vrouwen en de meisjes in gebloemde sarongs zongen als engelen om jouw met bloemen overstelpte kist. Hoorde jij hen? Wij stonden buiten het hek, tegen de ruggen kijkend, versteld te luisteren. Het was nog doodstil toen de klokken gingen luiden.
bij de beek  gooit een kind met stenen  een steen voor de vissen een steen achter de vissen  een steen bij de stenen in het water een keitje gaat een eindje de lucht in stuitert dan op het grind  nog een steentje dat wil het vangen  in zijn mond  het kind schrikt als de steen tegen zijn voortand tikt  een tijdje denkt het  dat met de steen ook de tand is ingeslikt
Ik denk dat poëzie iets is als vingerafdrukken op het venster, waarachter een kind dat niet kan slapen te wachten staat op de dag. Uit aarde komt nevel,  uit verdriet een soort ach. Wolken zorgen voor vijfentwintig soorten licht. Eigenlijk houden ze het tegen. Tegenlicht.  Het is nog te vroeg om nu te zijn. Maar de rivieren vertrekken alvast. Ze hebben het geruis uit de zilverfabriek van de zee gehoord.  Dochter naast me voor het raam. Van haar houden is de gemakkelijkste manier om dit alles te onthouden. Vogels vinden in de smidse van hun geluid  uit, uit, uit.
Er was eens een meisje, dat zong een liedje, een heel mooi liedje, een heel mooi wijsje, een liedje met bloemetjes d'r in, een liedje met zon in de lucht, een liedje als een blauwe zee en als een zeemeeuw in z'n vlucht. En ieder die het hoorde, die wist niet wat hij hoorde en zei: ‘Zeg, hoor me dat eens aan, ik voel me werkelijk aangedaan.’
ik wilde een ark in mijn armen scheppen waarin je voortdurend gaaf kon zijn waarin breuklijnen konden verzachten tot de fluwelen ongereptheid van een olijftak  waarin we je ogen weer inktglad konden strijken je bedremmelde beentje in glans konden laten overtreffen waarin we je huilbuien en woedeaanvallen  voor altijd konden afwenden. uit het slagveld van je ouders wilde ik je wegplukken je koesteren en hoeden voor verraad je engel wilde ik zijn en je zwaard  met de zegevierende partij ben je vertrokken. ik heb je het meest schadeloos liefgehad.
Ik had die winterdag, twee jaar tevoren, het bos bezocht. Tegen het strakke blauw, scherp zichtbaar, was van waterdam en dauw een groots, stram woud van beelden ingevroren.  Verstijfde arenden, met kop en klauw, gedrochten, vlerken, hertshoorn, duivelsoren. Toen, bij een berk, als uit zijn stam geboren en daaraan vastgegroeid, iets zwarts. Een vrouw.  Ik zag niet of ze, van haar uitkijkpost, alleen naar mij of nog iets anders keek. Maar toen ik op haar toe kwam lopen, leek ze zich in lucht te hebben opgelost: de sneeuw was onbetreden; nergens sporen. Er klonk een hoog, zacht fluiten in mijn oren.
De tijd staat open, het hijgt aan weerszijden of avond en donker elkander omarmen, het slaapt dat het kraakt in de stokoude boomgaard, zwanger van wanvruchten galappels wormen  in het huis het gemor van adem, van data dat de nachtschade hangt aan zijn leven dat de zaaier ontkiemt in zijn veldbed dat de groene woorden als kersen bederven  bij vlagen het heden, de vragen, gesteun van de lage eenmalige bomen om een lange totale genadige zomer, om najaar, om winter - 
nacht lig naast me de zee spoelt in lange zwarte golven verzet zich tegen het verhaal het onweer trekt landinwaarts het strand is breed en stil lig naast me raak de zuilen aan leg wat je zegt tegen me aan als ik je ken en je verzamel als ik naar je terugga
Je hoeft ze ’s avonds niet meer in te stoppen en overblijven is er ook niet bij ze kunnen immers zelf hun boontjes doppen ach opgroeien, het gaat zo snel voorbij!  Ze volgen nu hun eigen dromen, begonnen aan een toekomst onbekend waar alles nieuw is en geen ouders komen: ze zijn nu hogeschoolstudent.  Vanavond stapte je hun wereld binnen
Geen mythe of wildwestverhaal is het wat ik ditmaal opschrijf. Ik klauter uit een krater, kaal -  de zon brandt op mijn dunne lijf.  Ik roep een zin. Het klinkt te schraal in het omringende gewelf -  ik heb geen schim of filiaal -  ik ben vandaag alleen mezelf.  Ik kan mij niet beroepen op een stand-in of een stijlfiguur, een schuilnaam of een ledenpop. Er is geen spoor van literatuur.
Het is een vorm van Japan die gevuld wil Hij wordt eruit gezet en vecht zich dan terug naar binnen Hij is bijzonder kwetsbaar vooral aan de hoeken  waar nagels zitten  Wat doet hier toch dat leger buigzwammen? Maken ze geen misbruik van hun peen en van hun slag? O - het leeuwendeel van de overmacht plooit zich dubbel en dan terug  Weer komt het goed  We slapen uit tot morgenvroeg
'k had herr Kinkel kunnen wezen, Handelaar in oude panden, Of Sir Monier Monier-Williams Fabrikant van gouden tanden,  Ofwel Freya Gunnarsdottir, Keizerin der geiserparken, Ofwel Dung Flung Loon, profeet en Prijsfokker van grijze varkens,  Of Fomfawzi Tzomfawoezoe In haar kraal vol schelle spullen... Doch ik ben slechts Hendrik Versjens,
Twee paarden stonden tegenover elkaar. Het was lente en zomer tegelijk.  Tegenover en naast elkaar lente en zomer tegelijk. Twee paarden met het hoofd tegen de hals van de ander.  Verloren in de warmte van het andere lijf kijkend naar de horizon.  Zo staan en het gras vergeten.
Hier in dit land van water en van wind en wolken die tot aan de hemel reiken, een pannenkoek van klei en zand en grind, vol kleine mensen achter hoge dijken, hier wordt als regel zuinig voortgeplant en heet de favoriete hobby maaien, de favoriete stand de middenstand, wil heel wat onweer tóch nog overwaaien en halen heel wat levens nooit de krant, hier in dit land, ons land.  Hier in dit land van water en van wind en almaar nieuwe soorten autochtonen, gezagsgetrouw en koninginsgezind en ook weer blij om hier te mogen wonen, mannen in alle kleuren zonverbrand op ongebruikelijke zomerdagen en vrouwen, die in religieus verband soms rare hoedjes of een boerka dragen, die zijn dan vaak wat zwaarder op de hand, hier in dit land, ons land.   Bevlogenheid is niet ons sterkste punt en ook zijn hier geen bergen te bestijgen, waar één ding wordt ons altijd weer gegund: jenever om de hoogte van te krijgen en daarna vanzelfsprekend pepermunt…  Hier in dit land van water en van wind, waar wij het doorgaans best getroffen hebben, maar waar al gauw het jammeren begint, zodra de overvloed dreigt weg te ebben. Dus gaat het met de taal hier navenant: begrippen die het helemaal gaan maken zijn knettergek en zweep en harde hand, terwijl weer andere in onbruik raken, zoals beschaafd, humaan en tolerant… Hier in dit land, ons land.
Zo gaat het: je hoort een deur bonzen en de schelp van de ruimte bruist open; de werkelijkheid schampt langs en laat een lege weg achter zich heel, terwijl je geschiedenis schroeit er vol van dicht maar de uitspraak wandelt verder omdat je lippen dat afspraken  Zo hoort het: de natuur opent je blad na blad zoals een leerboek bladert je door tot je dichtgaat onder de avondwijdte, de noordelijke kroon brandt op je hoofd en je vrucht wil dragen de wind, de Bora het liefst, of de Harmattan, met hun messen die snijden in het brood  van het donker en geboren worden dan je zaden, de naakten die je kleden, van de kosmos een zoon, kosmetisch, zoneloos, gemorst als korstmos langs een rotsblok in een atlas die je leest om te reizen: van de dorpsweg  naar de tramway, vanwaar een twijg loopt uit een steel tot de afdruk in de tijd dat je waaide, je wiel van spaken, die langzaam smelten door de drukke lucht, waarin je hoopt, bij de stam, te sterven als geen ander
Het lijkt geluid dat nooit afwezig was: de beurtval van de peren in het gras.  De wind haalt nog maar adem, maar die zucht voorspelt de gang van kan niet op naar sober. 's Ochtends nog september, 's avonds diep oktober trekt in augustus al het najaar door de lucht.  Of 't blad nu is verzameld aan de voet of zich als dichte kroon verheft, voorgoed blijven de takken zichtbaar in de bomen. Geen nieuw seizoen maakt het nog ongedaan, geen schaduw valt meer om in schuil te gaan: de herfst is over heel het jaar gekomen.
We hebben geen doden, we zijn alleen denkende weefsels in het heden die zich denkende weefsels herinneren, vertalingen maken zoals u bent nu tien jaar dood - tien jaar  dood zijn bestaat niet. Wie herdacht wordt verdween vanuit het eigen perspectief dat er niets is tegelijk een miljard jaar en een seconde geleden. Verdween totaal. Er is dus geen u die iets is.  Wij bestaan in de schaduw, het geraas van een golf die voor altijd zojuist begon aan zijn val - al dat schuim, als dat verdwijnen in onze hoofden van wie er niet zijn.
hij doet echt zijn best voor haar. zij houdt ook heel erg veel van hem. hij weet zelf ook dat hij niet meer maar kan doen wat hij maar wil. zij trekt het zich soms heel erg aan. hij is soms bang.  zij kijkt wel eens sport met hem op de bank. hij kijkt nu ook wel eens geen sport. zij lacht om wat hij soms zegt. hij is lief zij kookt vaak goed voor hem. hij ruikt naar haar.  hij leert ook heel veel van haar. zij huilt soms. hij moet van haar goed voor zich zijn. zij hecht aan hem. hij zegt wel eens iets doms. zij praat dan met hem.  hij geeft haar echt meer dan hij kan. zij wil vaak sex. hij gaat vroeg naar bed. zij helpt heel vaak. hij weet niet meer wat hij nog zoekt.  *) Aeolus: (Grieks: Aiolos) is een figuur uit de Griekse en Romeinse mythologie. Hij was een zoon van Poseidon die door Zeus werd aangesteld als de bewaarder van de winden. Aeolus houdt deze winden opgesloten in een grot en kan ze als hij dat wil uitzenden om wind te brengen.
Een goed huwelijk is meer dan alleen stil en ongedwongen alles voor elkander doen, zodat je op den duur elkanders beê voorkomt. Nee.  Af en toe moet je ook eens communiceren over de dingen waar het werkelijk op aan komt in dit bestaan: brood voor het hart, van mens tot mens  Spreken. Vraagt bijvoorbeeld de liefste naar de zin van dit haar leven, antwoord dan: 'Dat is een goeie vraag, m'n lief' - en zwijg.  -------------------- beê: bede of verzoek
het jonge vogeltje dat wij verloren wanen in het lage dichte struikgewas,  trachten te vinden, in de vaste overtuiging het te redden van een zekere verstrengelingsdood,  vertrappen wij onder onze lompe laarzen. de drenkeling te hulp schietend, duwen we kopje-onder.  we knijpen vlinders fijn, verminken het oog op de vleugel, onderwijl kreetjes van bewondering  slakend, we stoten kinderen om in onze blinde ijver lief te hebben.  onze omhelzing is omklemming, onze handen zijn te ruw en behaard, ons hart te onbehouwen. het slaat te graag.  en zo staan wij ten slotte met in onze armen een doodgedrukte baby, een engel in scherven.
Je had iets aan de heg staan te verschikken; ik haalde de herfstdraden uit je haar, en wist: dit is één van die ogenblikken die ik in mijn herinnering bewaar, tegen de tijd. Maar straks, als wij al weg zijn en geen weet meer van ons tweeën hebben, straks rukt wellicht in deze zelfde heg de wind nog aan dezelfde spinnewebben.
De meest geroutineerde vleermuis, ja, maar soms, 's nachts, in een leeggezogen huis, als wie nog wakker is neerslachtig is want het is tijd voor buitenaardse krachten, landt er een ufo in het hoofd, zaait graancirkels, klemmende redenen er niet te zijn. Afwezig. Niemands zoon. De guillotine.  's Ochtends is alles weer voorbij, niet echt te mooi voor woorden maar, gewoon, het moet met een ontbijt, voorlopige bestemming, hoor zonder angstgevoel maar thuis. De internationale code van het  lichaam. Licht uit. De kop zit er nog op en het verbaast je weer niks, die pompoen.
'For what is a man, what has he got -' Paul Anka  Wat is een man, zijn vrijheid staat te roesten voor de deur en schuld klopt in zijn onderbroek.  Zijn droom een spannend jongensboek onder de dekens van een kind, zijn angst de wind door dunnend haar.  Zijn dood een blauwe waterval van grauwe staar, zijn einde zoek, een druppel in een cataract.  Spijt hangt in de plooien om zijn navel, tochtend stopcontact. ontkoppeld met een koude knip -   sindsdien een satelliet op drift, vervloekt en vloekend eeuwig zoekend naar het moederschip.
Ik draag van alles, brood, kaas een bom of een verminkte kat. Dragen is mijn redding.  Ook van binnen draag ik, vragen, tranen, gedaas en een karrenvracht solaas.  Als ik niet draag is er een gemis dat niet te dragen is.  Het dood dier dat ik droeg heeft mij gelikt tot ik geen gezicht meer had.
Met hulp van kaarsen en kennissen  zwoegen we door het seizoen vinden geen vriend vooralsnog  in een onaf klimaat liefde afgebleven warmte een bedorven kou  de vaders aan de haak moeders in misère kinderen op zoek naar puppy's  in vochtige dozen
De kamer en het bed missen me niet, maar het boeket houdt het daar zonder mij misschien nog één dag uit, dan moet de engel die is aangeduid en mij heeft weggebracht de pijn verzachten en ook de bloemen onderspitten of, als iemand dat nog wil, ze tussen dikke boeken drogen met iets liefs erbij, ik denk aan: 'roos', of wat nog beter is: 'ter nagedachtenis'.
Beland op zoiets als een eiland alleen zoekt ze zich iemand. Neemt dan  bijvoorbeeld de man die van zee komt, ontvangt en bedient hem en als hij dan  gaat, richt ze een hier voor hem in voor als hij terugkeert, als ze weer wil. Wachten  maakt deel van haar lijf uit voortaan en denken hoe was hij, wier aan zijn voeten  in zijn handen een net - Hij is het! Zo  worden goden gevonden door vrouwen, zij bouwen een altaar, brengen hun zonen, dochters erheen en zeggen: je vader.
Ik zit voor het raam en zie hoe de tuin niet is veranderd voor haar ben ik niet weggeweest  de tuin kijkt mij recht in mijn gezicht het is vreemd te bedenken dat zij mij niet kent, zich mij niet herinnert  na al die tijd dat ik hier niet was ik de tuin was vergeten, zij voor mij niet bestond, is zij nog helemaal als toen  hoezeer ik ook van haar houd, voor mij is zij niet gebleven, niet omdat ze op mij wachtte is zij er, zij is er zoals ook ik er is
Brave witten, zoet klingelen, lief eten. Paar zwarten, tuintje leeg vreten rennen waar geen schaap nog ging. En die slome die niet merkt dat brroemmm! de jonge herder op zijn brommer.  Leuke ziel met krullen wol en suffe kop, veelstemmig omlaag stromend naar zee. Dan weer verplicht de bergen op. Valt het onze jongens niet mee in het doel van hun missie te geloven.
een gelderse roos droomt van de sneeuw van haar lente  zonggeruchten lichten het schip op het anker scheurt uit de herfst  verleden geurt in de wind naar de mispelen geurt de riviermond  wind stuift onder zeil roeit water het land in  verdwaald slentert de dijk langs het huis  de appelen bewaren de zolder
Doodgaan is leuk. Op de feestavond van school b.v. je ligt heel stil, armen gekruist op de borst. Geen wimper beweegt (of toch?). Na afloop zegt iedereen hoe mooi het was. Hoe dood je lag.  Geen wonder. Opa kon het ook en mijn vader. Goed gezien hoe dood zij lagen. Zelfs die vlieg deed hen niets. Geen centje pijn of kriebel.  Doodgaan is leuk als het niet echt gebeurt. Na afloop sta je op. Iedereen klapt en roept bis. Maar ik denk aan vader en opa, en hoe stom dood gaan eigenlijk is.
Zie je de zon en zie je de maan? Zie je je vader en moeder daar staan? Zij wachten op jou tot je weet wie je bent. Zij hopen dat jij straks de wereld kent.  Zie je de sterren en voel je de wind? Iedereen hoopt dat jij wel iets vindt. Iets dat verstopt is, dat niemand kan zien, Enkel wie jong is die vindt het misschien.  Heeft het te maken met wat je graag wil? Wie zal het zeggen de toekomst blijft stil.
Hoe ziet hij er uit? Strak. Hoe is-ie? Stoer, maar ook lief. Wat voor kleren draagt hij? Stoer, maar wel netjes. Hij heeft een strakke trui. Laatst belde hij. 'Hallo met Anjo.' 'Waarom bel je?' 'Zomaar, ik wou weten hoe het met mijn grote zus is.' Lief hé? Ik wil wat vaker bellen. Dat is toch wel belangrijk. Is hij al eens bij je geweest? Eén keer. Ik heb maar één bed. Maakt me niks uit. Ik duik zo naast hem Lekker tegen hem aan.
We zien een postkoets door een Noord-Amerikaans landschap denderen. Achtervolgd door een dozijn cowboys die op hun beurt achterna gezeten worden door 25 brullende geverfde roodhuiden. In hun slipstream een cameraman op een witte schimmel. Naast een parallel galopperende mustang waarop een geluidsman met een microhengel. Daarachter zien wij 65 paarden met jachtig spelende orkestleden. We weten nu hoe  filmmuziek gemaakt wordt.
Geen reet Te doen  Geen reet Te zien  Nou ja Verderop  Eentje
Europa, Azië, Afrika - ik verzamel continenten werkgewijs - ik wijs toerisme af en waan me werker in een wereld die naar rotting stinkt  ach, hoe mooi de sterren, hoe onbedorven de planeten waar nooit mensen waren met machines die aarde vraten, wateren ontvisten en vergiftigen, ja voordien  'k zou me moeten schamen, 'k zou zoveel excuses aan moeten bieden maar aan wie o wie o wie.
Vannacht heb ik een zoen begraven. Hij lag dertien maanden tussen ons in en jij had al een paar keer gevraagd: wat ligt daar nou toch steeds.  Toen je eindelijk sliep, drukte ik de zoen met mijn lippen in een doosje vol watten en liep naar de tuin. Daar groef ik een graf van twee monden diep  onder de beuk. De duizend zoenen die volgend jaar rood en zoet uit de takken komen waaien, zijn allemaal voor jou.
Ik leef in een land waar de dierenvriend besluit uit goedheid een andere mens neer te knallen  ik leef in een land waar de vrome gelovige besluit uit eerbied het mes in de ketter te planten  ik leef in een land waar onze jongens uit gekkigheid soms de conducteur in elkaar stampen  ik leef in een land waar een keurige man, achtendertig, blond de vrijheid neemt om door anderen heen te rammen  en in dit rood, rood schemerland waar de grenzen totaal werden opgeheven waar de mondigheid totterdood wordt beleden en waar zestien miljoen koningen leven  daar ontstaat vanzelf een nieuwe orde daar zal langs feestelijk afgezette lanen een laatste koningin haar laatste onderdanen als beesten overreden zien worden
Spaanse romanfiguur Zelfbenoemd edelman Met een soort schildknaap En op een soort paard  Werd door zijn schromelijk Amateurischtische Heldenverrichtingen Wereldvermaard.
Hoe de mensen, hoe deze mensen, hoe  een man en een vrouw na jaren elkaar –  hoe na jaren deze mensen elkaar zullen  zien, harnas van vroeger over het sleets  lichaam, hoe in hun botten moeheid  en deceptie jaar na jaar kerven. Hoe mensen, door afscheid op afscheid  gestriemd en geslagen, het kijken  verdragen in de laatste smalle kier  die de tijd hen laat, in laat licht  ontluisterd. Dat ligt aan de ogen;  genadig wrikt tovenaar geheugen  aan de deur van de tijd; ontzien  in het zien (weggeblazen heupen,  dood haar). Die daar staan ont-  staan voor elkaar bedrieglijkerwijs  in vijvers van vroeger. Zij bieden  elkaar een diep water, hier.   Zo zien een man en een vrouw na  jaren elkaar of niet of anders. Vuur 
Wat ontkiemt steekt zijn kop op: de lissen, verwarring, het diepe. Een dag zaait zich uit, dikt zich in, plooit zich open. We zetten ons schrap tegen de onrust, maar de liefde rust niet, laat niet  betijen. De liefde drijft boven, barst van het blad, het is niet te stoppen. Overal scheuten en botten en kroos. Waarom wil je wieden wat er zich aandient, wil je soms wieden omdat het zich aandient.  Elke dag groeit dicht in het water en het zachte zoekt een houvast. Het ontluikt als een lelie: standvastig en zeker, de perken te buiten. Niet snoeien.
een obscuur begin van denken dat ons raakt, een hand in de nek, geeuwend tegen de planken  een catastrofe van het moment die al plaatsvond,  bruinrot; duizendschoon; besmetting; trefwoord; crash; alleluja; gaslek; vernuft  geen haar gekrenkt daat zijn: de violen  Je tegenwerping En dan, baby, dan
Ontbijt met krantenfoto van de onontkoombare oogopslag van een loensende blondine die besloot de paarse kringen van slaaptekort aan het glasdeeg van de huid rond haar ogen toe te staan  daar ze droomt als ze werkt en werkt als ze praat en praat als ze slaapt en slaapt als ze reist als ze denkt en denkt als ze droomt. Goedemorgen passagier  door een span hoogwaardige chronosomen vervoerd, wat bent u mooi boven de dertig en wat schonk de Schepper half rijmend op uw verwekker u een prachtig stel  rechte enkels, een scheve hoektand en 'Jij vindt Patricia Arquette alleen maar aantrekkelijk omdat ze op Ireentje lijkt.'  zegt mijn voruw. Ireentje is niet mijn vrouw maar een liefde van vroeger, van school  'Dit is niet Patricia, dit is Noreena Hertz.'  'Wie?'  'Die komt in Nederland werken, en wordt er doodmoe van dat mannen haar altijd complimenteren met haar intelligentie.'  'Je aapt gigantisch Tonnus Oosterhoff na als je dit allemaal zo letterlijk gaat zitten opschrijven, hoor.'
Hou me vast, geduld, ook nu we samengaan Als gaan en hurken, strelen en kapotte handen. Als je kunt zal ik mij ook vanavond kuilen Voor de nacht, en dromen, dromen dat ik slaap, En dat ik slaap door alles heen en iedereen.  Als je me wekt zal ik me morgenochtend buigen, En buigen opnieuw, over mijn bord, een vrouw, het lot Dat mij aan tafel roept met zijn afwezige stem. Ik zal er eten van haar brood, haar vlees, en eten Tot ik niet meer kan, en weggegeten ben.
Als het het enige was dat hier lag, als de stenen hier niet lagen en de wielsporen, bierblikjes en lichtvlekken, als het niet zo nodig iets moest zijn zou het nu gaan bewegen.  Het zou op zijn kop kunnen  gaan staan. Het zou op zijn tenen uit zijn uitersten glijden en het zou je inpakken in een kudde vlaggen, fietsen en  melkflessen, mooi zou het praten zodanig dat je alles vergat, aan je zitten zoveel het zou en je zou het laten. Heeft van die ogen, vol tranen  waarvan we hopen dat die nooit geschreid zullen worden want niemand heeft daar een zwemdiploma tegen. Wat het is, lichaam van niks, het draait zich naar je om,  daarna begin je te merken hoe zijn wimpers te lang zijn voor zijn wangen, naast zijn mond een krekel woont. Zo in die dagen, ontstond er een grote liefde die alles verslond.
Tot gisteren waren wij even oud, zij en ik. Nu sta ik hier en ligt zij daar, koud, zij - en ik bezweet van zomer, haast en gêne.  Zij lijkt een beetje op een zonnebloem: gebruind gezicht, blonde haren, nog lang niet uitgebloeid, toch geknakt.  Zij ligt voor schut; slaap noch diepe rust. Niet stuk, niet beschadigd, niet ziek: kan nog heel goed bloeien in een vaas.  Bij alle zinnen moet nu nagedacht, de tijd verspringt een klinker. Ik ben al uren ouder.
Noli me tangere*: Bemin mij  voor een avond met jouw ogen, ontketen mij, bevrijd mij van die  nooit genezen pijn. Dan kan ik
Het stapeltje bladeren waar ik me voor had gezet is alweer tot nul herleid. Nul: niets, problematisch oorsprong van alles.  Zie ik nu ijskoude staaltjes werkelijkheid?  Verklaren oogbewegingen in het donker welke beelden zich vormen onder de hersenpan? Ik bedoel, werpen ze er een licht op?  Of juist niet?  Blijf ik gedoemd snappshots te schieten met waar ik veel kegeltjes heb op mijn netvlies.  Van dit landschap zie ik wat  bloesem op een tak van een - alles bij elkaar genomen -  verbluffende kersenboom.  Van je gezicht zie ik de komma, rechts, vlak naast je mondhoek.
Het kind laat het hoofd hangen boven het teiltje en voelt hoe haar ontbijt zich als een vliegtuig klaarmaakt om op te stijgen en weer omlaagzakt, voelt zich een ballon geladen met onheil en hagelslag. De vader  stelt vast dat haar gewaarwordingen de zijne worden, dat ze veranderen in wanhoop die zo af en toe overgaat in opwinding wanneer hij zich de borsten van zijn vrouw herinnert: als twee roomblanke ruimteschepen vliegen ze statig door zijn bewustzijn.  Is de wanhoop van deze ervaring de overweldigendste? en zal hij deze vermoeiende eigenschap van de manier waarop hij het bestaan ervaart mee moeten zeulen tot hij zijn einde is binnengestruikeld?  Er komt geen antwoord maar de vragen vervagen, in de tuin zuigt het konijn aan de zuigfles, voor de gebeurtenissen in de trein een paar kilometer verderop  kan geen plaats worden gemaakt in dit gedicht en de sneeuw valt teder en onverschillig.
Men is jong en krijgt de nadelen van batterijen uitgelegd. Men spreekt dan over opwinding. Alles tikt dan om u heen. Men krijgt een kinetic watch, vraagt wat als men niet beweegt. Men beweegt altijd. Dat ziet men in. Het minste polsbloed zorgt voor tijdverdrijf, minutenland. In een la of aan een lijk: los van een mens valt het stil.
Om te lezen Om te zeggen  Om te kijken Hoe mensen Erop reageren  Als de mensen Je gedichten goed vinden Dan ben je blij Je wordt begroet Je wordt beroemd  Als de mensen Je gedichten niet goed vinden Dan word je boos Je zegt dan dat het de schuld is Van de mensen
toen de wolken waren opgetrokken het gebonk van bouwen enkel nog vaag naklonk aan het einde van de toegestroomde mensenschaar werd het zichtbaar - hemelhoog  het is een boom, riep er een, en inderdaad, het was een boom,  het is een huis, vond een ander, en ook dat was waar  het was zelfs zonneklaar dat het een winkel was, een reiskantoor, een torenflat, een hemelbed, een hemelboot,  het was af, het was groot
Is dit wijsheid? Zal dít het akoord overstemmen van de snaren van mijn hart wanneer ik naar u hoor en mijn hart klaart en opengaat? - 'De mens is gelijk de dieren, die vergaan.' Moet ik dát vertellen aan de geslachten? Ik luister liever.
En daar is de engel! Juist zat ik te lezen dit schitterend boek met handmatige plaatjes die zeer mooi gelukt zijn, ik zie er mijzelf op.  Het gaat over vroeger maar dat is toch altijd de waarheid van heden en ook voor de toekomst die staat al geschreven met bloed in ons lijf.  't Is jammer nu dat het zo regent en vies is de vuilnis daarbuiten de roestige fiets maar spoedig verwacht ik weer vogels uit Ghana  ondergronds stroomt al het sap voor de bomen, 't is schijn slechts die winter ik weet wel het echte is bezig maar wacht nog op later  opdat het vervuld wordt zoals het bedoeld is er komt nog iets groots wonderbaarlijks en daar ben ik klaar voor ik heb er zelfs zin in.  Kom op met uw boodschap ik popel te horen hoe fijn en gezegend mijn lot is van vrouw die zelf haar bijzondere baby gaat baren.  Toe engel vertel geen voorbije verhalen en zeg mij de blijdschap die kom tin mijn heden
wat biedt het. een tegel. een tank. de schipper is een team. luister achter de nevelvoile zeilen -  bevelen: vragen van wind, stroom aan het schip; richting: een antwoord dat de koers vermoedt. luister  stilte verpulvert de branding maakt hoorbaar een reis naar de zon - zontijd: de benevolente zijnsfiguur die men eist, niet vraagt.  fietspad. helmgras. zeevlam: begin van een onbedaarlijk omzien  
Het kwijt zijn van dingen is een grootse vorm van zelfhaat.  Hoe hard alle andere dingen ook roepen: 'Maar wij zijn er toch?'  je zoekt, steeds kleiner, steeds dieper begraven  onder wat je vond, terwijl het buiten langzaam donker wordt.
Het is zomer en ik lig met andere jongens in het gras op mijn buik zodat ik ruik hoe vroeger alles anders was of moet ik zeggen dat ik rook hoe later alles eender wordt?  er is een meisje bij dat zit met bruine benen in het gras zij lacht beweegt zodat iets wits soms even zichtbaar wordt of moet ik zeggen dat het zwart voor ogen mijn verlangen was?  het gras staat vol met klavertjes het gras ruikt naar geluk zolang het niet gemaaid was want dan rook het naar geruk of moet ik zeggen dat de geur weemoedig en opstandig is?  ik was er nu ik ben er toen er is geen prikkeldraad geen heg een open veldje veertien jaar het gras staat hoog je ziet me niet of moet ik zeggen dat ik lieg
één issue per tissue mijn meester verstopt zich  postbode doe je ronde: is mijn liefde bij u wel veilig  hij kwam me weer verrassen die hofleverancier laarzen aan in bed, dát werk, mijn koninginnetje slaap je wel goed, fluisterde hij (hij die niet van cliché's hield!) op zo'n betraand bruggetje is het goed kusjes plaatsen denk lammetje lammetje en temee snokt het lente onder je hemd, ai! zong ik (dat hij welkom was was zeker)  ...u bent los
JE est un autre - Arthur Rimbaud  Ik ben  dichter experimenteel dichter gelegenheidsdichter laatnaarjekijkendichter je mag gezien worden, dichter stadse kijkmijnoudichter fratsendichter margedichter worshopdichter mystiekdichteretceteradichter  Dichter van het eerste en het laatste woord dichter van de afscheidsgroet dichter van de levende adem uitje voor scholieren gesprekspartner voor verslaafden en gedetineerden  parkdichter festivaldichter gebrokendromendichter paradedichter straathoekdichter droomdansdichter jazzdichter  dag dichter nacht dichter vrijetijdsdichter arbeidstrijddichter ladenlichter & schielijke oplichter standwerkdichter feestdisdichter  In het spoor van  Adam dichter naamgeefdichter aangeefdichter aanmaakdichter toegewijd dichter gedreven, vervoerd, geleid, eigengereid en bevlogen dichter  Buitennissig buitensporig buitenzinnig dichter  Altijd onderweg dichter overwegdichter omwegdichter tunneldichter viaductdichter stoplichtdichter te fiets te voet in bed bijrijddichter  Nou is het wel genoeg, dichter nu ben je luisterdichter inkijkdichter voorbijganger dichter zwijgdichter  Kijk, dichter mensen om je heen, dichter MindMirrorPaintboxdichter supergeleiderdichter krachtmetingsbegeleidingsdichter  Niets is weg dichter niets gaat verloren dichter levenslang meekijkdichter benaderdichter verwijderdichter kleurrijk dichter regenboogdichter zelfgezegddichter gelukkig dichter!  --------------------------
Wie het hevigst verlangt naar de ochtend raakt als eerste verstrikt in de nacht. Tot in het holst van de kast loert nageslacht.  Zeker eerst vertederd toezien hoe de kindren elkaar op een lentebriesje blazend zich vermakend tussen omgekeerde hoge houten stoelen voortplanten, dan je aangesproken  voelen bij het noemen van je naam en ook nog eens als een geparkeerd station luisterrijk te kijk staan terwijl je zit te eten met andermans mond omdat je de jouwe wil sparen voor woorden die je nooit zult spreken.  - welke zou je trouwens ook niet weten - 
dit is wat een schilder zou zien: de gebleekte graskant, kastanjes en linden, het warme maar heengaande licht van de avond en tegen de haag op de andere oever een loper, en zijn gedachten, hoe schilder je die en boven het water de meeuwen en tussen het licht- en donkerder groen de plecht van een jacht, het schuiven der dingen, de richtingen  het water zelf kun je hier waar wij zitten niet zien en ik vraag me nog af hoe je afstanden schildert, steeds lichter misschien tot je wit overhoudt, en  hoe het verleden toen jij daar nog liep  hoe schilder je dat je nooit weer daar zult lopen, tegenstribbelend aan je vaders hand
Spilzieke zomer: het grote dringen van mensen, beesten en browsers, van al wat zich voortplanten wil. Daarbuiten het best bewaarde geheim van de wereld: de eindeloosheid en wat daaromheen ijlt.  Er zal nog het een en ander passeren, daar kan men donder op zeggen of vast een boek over schrijven, bladzijden vol over stranden waar personages zich hevig vervelen en dingen zeggen als:  Wij zijn de doolhoven door en uiterst bedreven geraakt in het leven Hoe zullen ze later kijken naar ons? Zijn mensen ooit zo gelukkig geweest.
Als toppunt van het burgermansfatsoen volg ik de Postbus 51 lessen, creëer met harde hand bij lege flessen apartheid tussen bruin en wit en groen  Ook vul ik met een achteloos gemak de chemobox met lege batterijen en ledig ik na afloop van het vrijen condooms in de daarvoor bestemde bak  Maar wie, o wie zal na mijn overlijden de ziel van het doorrookte lichaam scheiden?
Ik zou niet willen denken aan de dood. Maar met elke stap die ik zet vermorzel ik diertjes die ik niet zie of herken.  Ik moet ook leven met Karel die wormen  de kop afbijt en Daan die spinnen minder dan acht poten gunt en ik geef toe:  ik kluif het laatste stukje kip van bot. Kan ik nog dieper vallen? Kan er niet een kikker komen die ik dapper kus?
er moest een keer en daarom kwam ik uit mijn pompoen gekropen ik verloor een schoen en de rest in mijn haast lang en gelukkig te leven  met een man zijn harde hoofd naast mij in bed de adem uit zijn mond zijn handen kunnen overal en waar  het past daar trekt hij aan
- voor Rogi Wieg -   Mijn eerste liefde schrijft gedichten. Of zou deze liefde het schrijven van gedichten zijn?  Hij weet hoe het moet. Het mag niet regenen van verdriet en liefde  schrijf je niet onthoud ik goed. Maar ik bloed liefde en verwar het weer met mijn gemoed.  Want het regent en het waait en liefdes lopen in een lange stoet voorbij.  Dat gebeurt niet in mijn hoofd meen jij. Maar dit hoofd is niet van mij.
De blonde leeuwen met hun gemelijke koppen, trekken rondom lopen kringen in het losse zand, aleer zij door de brandende hoepels springen -   Een koperen pauw draagt in zijn snavel je spiegel -   Jij Narcissus die naar haar evenbeeld kijkt  Ik: altijd bezig je ongrijpbaarheid te bezweren in het net zo efemere*) van de liefdesdaad  Lucht is je teken, lucht doorzichtig van helderheid en water dat van je ogen -  de mijne zijn lucht en vuur en strijd  
Als ik bij je was zei ik tegen je: doe mijn kleren uit, maak mijn sieraden los, leg ze voorzichtig neer.  Om je te helpen til ik een voet op houd ik een arm omhoog kleed ik mij langzaam uit, neem mij mijn schaduw af.  Als ik bij je was zei ik dat tegen je, terwijl mijn schaduw zich dan links, dan rechts van mij verstopt
Voor het open keukenraam, uitkijkend naar de tuin bind ik haar vast aan de stoel.  Zij zingt. Ik vind niets om haar kwalijk te nemen. Ik betrap mijzelf met een schaar  en begin haar natte haar te knippen. Langzaam. Zoiets vraagt tijd.  Of ze gaat dood, of ze doet dat niet. Maar ze gaat dood. Een andere keuze is er niet.
Zijn we gezoken in de Donau zijn we als een pas op de plaats  Wat hier allemaal meespeelt twaalf vibrafonisten die een liefde delen voor plaatstaal  Hier kan niets gebeuren want het anker hangt als een bel aan het oor we luisteren het af  Achter die boom heb ik je gekust je mond gaf mee  Wat we verwachten van harmonie wat van de vuurpijl en de klap
Een mens hult een steen in het zachte binnen van een brood en wacht op de meeuwen, de mouwen, de huid en het hart van de haas gestroopt. Er ligt verf op de vensterbank waar mijn ellebogen rusten. Op de velden staat een scary man. Roerloos maakt hij dag na dag een bootleg van het ruisen van een zonevreemde pijn. In de kamer bedekken schetsen de perenhouten vloer, zwijgt mijn vrouw een tijd en met haar tong langs haar lippen zwijgt mijn vrouw een tijd voor ze toegeeft (ik heb dit uit liefde gedaan) en het bed en haar stilte halfdonker maakt.
ze kende het huis niet voor ze hier kwam alleen van een foto in de krant waar de schrijfster die er woont langs het strand loopt in de wind haar ogen op een camera gericht als na een vraag een foto met op de achtergrond de helling waar het huis staat tegen begroeide rotsen onderbelicht door de mist uit zee of door de stuivende wind die haar haren bewoog de lange jas om haar heen sloeg alsof ze wegging
het netwerk gloeide  aan de hemel  waren opwellingen te zien  uitlopende kiemen  waar je ook ging liggen  flonkerde het  er ontstonden gebaren  uit een rafelige flits  van een vrouw  die lam van de hitte  aan de rand van het water  bij elke ademhaling  zichzelf leek te beademen  als houtskool  drie zwarte vlammen  nu ze de handen in de nek legt  terwijl ze in het water stapt  en je eindelijk het besluit neemt  in de onmogelijkheid  van die blauwig oplichtende herinnering  op haar af te waden 
Stil maar slaap maar de tuin ruist  zacht zacht terwijl een klein bizar  dierenverhaal nog juist je oor  bereikt. Al bijna onder het warme,   zware zeil als ik nog spreek  van het moede dier dat zich oprolt  in zijn kleine huis beweegt je hand  alsof ik erin knijp maar niemand   knijpt. Dan bereik je verre wateren,  uitgestrekte meren waar een zwaan  neerstrijkt. Je volgt zijn blik, hij ziet  een vis en zijn kop verdwijnt onder   de donkere spiegel. Daar zie je  de stille achterkant van de wereld:  over alles wat echt was vandaag  hangt nu de stilte van de nacht.
er is geen onderscheid  de voorbijgaande auto is het sluipend dier  waar koren op sneeuw lijkt en aarde fluweel  een weg recht een berg op kan gaan  en de prairie vlak en hard als holland   langs een spoor  of over een spoor door huizen op een lijn  de kerk, de schuur, de opslagplaats   er wacht zijn langs de kant van de weg  in een al dan niet te mijden berm   i'm not responsible for accidents on mount pleasant   was het hier echt verlaten  er kwam geen post via de achterdeur  wist ik niet van mensen achter ramen  mensen zonder benzine al hebben ze hun auto verlaten   geen plek waar het spoor over veilig  rook of sneeuwstorm kunnen verhullen  zoals wie weet hoe het werkt  in begaanbaar braakland
Die achternacht kwam ik mij tegen op een plek  waar ik mij gewoonlijk niet vertoon.  Ik stelde mij teleur. Sprak te luid  tegen mensen die mij zichtbaar niet vertrouwden.  Ik wilde dat ik vond dat ik naar huis toe wilde  en sprak mij aan om hiervandaan te gaan  maar dat was zo gemakkelijk nog niet. Ik verloor mij  in gesprekken die ik al zo vaak gevoerd had  zonder zicht op toonzaamheid  of zelfs maar dunne trucs  waarmee je doorgaans  een kapotte nacht doorkomt.   Het eindigde ermee dat ik van alles  in mijn oor siste wat ik maar half verstond.  Wat doe je op zulke momenten? Ik liet mij  voor wat ik was; het had geen zin mij het zwijgen  op te leggen, ik was berstensvol op mij gebeten  en toen het eenmaal ochtend was  zag ik mij als zo vaak in tongen terug  als het legioen dat vreemden streelt.  Spreekwoord was ik dat niet snapt,  gaandeweg de dag werd ik weer opvoeding  die ouders voor hun kinderen uitdenken  en in het holst van alle bruikleen  was ik wat ik telkens na zo'n achternacht in corvee  en klatering moet zijn: voor dag en dauw de bijbel,  met stofomslag en in voldongen esperantoklanken,  een man om van kaft tot kaft uit voor te lezen 
Ik ben de minnaar die je 's nachts aan banden legt zeker mijn wellust, mijn ogen blauwe vlammen begin ik warm te draaien, stoomt mijn paardenkracht stormt het bloed door je gespannen ledematen.  Ik ben de dromer die jou tot muze verheft zeeën wijken voor ons, lagunes drogen op door ons vergissen rivieren zich in hun stroom de regen beheersen we met een vingerknip.  Ik ben de afgod die je wereld openvouwt en neem je op sleeptouw in het holst van de nacht samen bereizen we nieuwe continenten ademen we de vlucht van onze liefde uit.
Er woonde in Jemeppe (Een plaatsje dicht bij Luik) Een graaf die Vlaams en Frans sprak En bovendien nog buik.  Vlaams sprak hij met de boeren En Frans met de pastoor. En met zijn knechten sprak hij Vlaams Met Frans er tussendoor.  Doch buik sprak hij uitsluitend In zijn studeervertrek, Als hij behoefte voelde Aan een intiem gesprek.
Zoals die pad, verstopt tussen de lelies: op- gesprongen, pissend, op het geluid van je schaar.  Een kleine, grauwe. Stil tegen de grond en stiller  tegen de muur daarna, gevlucht voor je hand of daarvan de schaduw. Kloppend tegen beton weggedrukt hard te worden, onopvallend hard als het hardste gevaar.
De stad rilt onder zijn asfalt.  Ik steek al je lampen aan bij daglicht om naar de stilte te luisteren.  Oorsuizingen van asters narcissen bloemen voor mijn broer -   Ik heb een voor een mijn bloemen gedoofd om naar je oren te luisteren. - Luister maar;  je leeft,  zo zachtjes als de duif die men kan horen koeren op het Weteringcircuit de éne voet die schuifelt, de éne nek  die zich omdraait  en knarst.
Twee slakken waren al sinds jaren op weg van Groningen naar Haren. Ten slotte kwam geheel ontdaan de oudste aan het eindpunt aan. Hij slikte en sprak diep bewogen: 'Mijn broer is uit de bocht gevlogen.'
Tweeduizendzoveel. Nacht. Krant. Lamp. Zolang je letters leest werkt je verstand.  Mijn tv - die niet weet dat ik besta -  bewoont een kamer waar ik alles zie.  Zag laatst een leeszaal waar een meisje sliep en droomde later van bibliotheken  waar ieder boek een boekwerk zat te lezen, Proust om Lenin, Hitler om Warhol geeuwde.  Tweeduizendzoveel. Pixels, steeds meer pixels. De nieuwsdienst pokert met je hoofd.  Geloof niet in vrede, geloof in roem, de drift waarmee we alles overdoen.  En duizend dikke Elvissen maar stralen. En juichend vaart een oorlogsbodem uit.  Te zeggen dat we niks geleerd... (volgt een citaat verluchtigd met een woord als god, ras, haat).
vierkant. in rijen.  nummers vierkant. volgorde.  hees vierkant. getallen angst.  nummers tucht. dood vierkant. orde.
Stemmen in mijn hoofd -  ze doen maar één ding: mij tegenspreken. 'We spreken jou helemaal niet tegen!'  Ik wandel. 'Je wandelt helemaal niet! Je staat zoals gewoonlijk stil.' Ik denk aan iemand. 'Je denkt helemaal niet aan iemand! Je denkt nooit aan iemand.' Ik sta stil. 'Nu wandel je. Nu heb je blijkbaar opeens haast!' En heel even houden ze hun mond. 'We houden helemaal niet onze mond, we houden nooit onze mond, nooit!' Ze houden nooit hun mond. 
De een bewaart in kasten zakelijkheid terwijl de ander bij het openmaken radeloos wordt hij zoekt en kan niet vinden verliest zich in een oude brief agenda en vergeten namen in wanhoop bergt hij alles op  Gelukkig is degene die naar voren streeft hij heeft een kalmer harteklop dan hij die omkeert slentert langs 
Lazen elkaars gedachten wisten al van veel te laat hoe we keken tot de eerste lach het laatste kledingstuk ging uit  en naakt lichtjes huiverden je was zo handig met schaar en lijm touwtjes, veren en verbindingsstukjes geloof en zorgvuldig meten  we kwamen na ettelijk pogen een meter van de grond en trots dat we waren tot we weer vaste grond bereikten veerden en opnieuw stevig stonden  er viel een veer en een flard zweefde
Tussen de stenen hollen de platte,  brede pissebedden omlaag naar het donker. Vergeten toen het nog koud was te kijken: hoe overwintert een dier dat zo lijkt op herinnering, zo afvalkleurig, met zijn hoofd naar binnen en doodstil bij de minste aanraking.  Ik weet een kind dat van ze houdt, het streelt hun dadelijk verstijvende stofjassen, draagt ze tussen twee handen de kamer door. O! zachte pootjes hebben ze, mag ik ze niet houden in een kistje met onderaan glas? Daar kijk ik de hele tijd naar, daar zing ik dan voor.
Om de hoek van waar ik ooit woonde Ligt een straatje dat nog steeds precies Hetzelfde straatje is, met ’s nachts dezelfde Glinstering op de natte keien, dezelfde echo Van mijn voetstappen die hier voor altijd Eenzaam klinken, zelfs als ik zij aan zij Ga met mijn eigen vrouw op hakken  ----------------------------------------
Bij Rainer Maria Rilke's "Lied vom Meer"  Oeroud gewaai van zee, zeewind bij nacht Jij gaat naar geen die waakt of zien zal hoe Oeroud gewaai van zee, zeewind bij nacht Jou te weerstaan! Oeroud gewaai van zee Jij gaat naar geen die waakt of zien zal hoe Versteend is van louter ruimte rijten Jou te weerstaan! Oeroud gewaai van zee Zo gevoel je vijgboom, hoog in maanschijn Versteend is van louter ruimte rijzen. Zo gevoel je vijgboom, hoog in maanschijn.
Ze hangt als een lege boodschappentas aan mijn arm en ik bedenk me wat er met haar uit mijn leven verdwijnt: Buisman, een stoof, de theemuts. Niets houdt haar trouwens nog warm. Bevelend wijst ze naar de supermarkt en vraagt me wat ik zie: ik noem een naam. Nee idioot, dat is de overkant en hoe komen wij daar? Ik wil haar nooit meer ontstemmen, zeg me hoe. Maak je maar klaar, we zullen moeten zwemmen.
De bloemen met blinkend geelgeglaceerde lepelbladeren Pasgekocht staan ze warm water te zuigen, gesloten als de ogen in de kamer naast ze Ogen sluiten in het langzame, vrij worden van dingen, een andere kleur in Een doorzichtigheid beweegt zich tussen twee mensen zoals de koelte door het halfopen raam van voet tot nek Het lukt in de vinger te passen die over de rug trekt Hoe ver gaat het langzame? Om in de aanraking te komen, uitgewist te worden  
Omdat je zo mooi bent, schemer ik mijn dromen alsof ik afdwaal in de nevels van je blik alsof je ogen aan me tornen en je meest terloopse lach me veroordeelt tot boeteling.  Zie je niet aan mijn gezicht hoe je me bedwelmt welk clandestiene leven ik ons 's nachts verbeeld hoe eenzaamheid me keldert als woestijnregens en begeerte me vuurspuwt tot ik luidkeels smelt.  In de nasleep van jouw bekoring sta ik op herschrijf de avondbries die jou omademd heeft schep een momument voor de juweel van je mond die elk woord verzilvert, iedere kus verguldt.
Vrienden zijn het, bomen die gesprekken met je voeren je gedachten laten gaan als hun bladeren het licht laten schommelen.  Het zijn je vrienden, bomen. Hun schaduw leggen ze als een arm om je heen als je alleen wilt zijn en niet alleen wilt zijn.
Ze diept blank aardewerk op Uit het teiltje. Zo is ze begaan Met de voortgang van orde En reikt me een schaal toe: dat liefde Als de onze van eenvoud kon worden.  Dan in een glimp op het wentelen, Het gezicht waaruit ik mij ontspin: Een Romeinse neus en gifzwarte ogen. Voorts het plafond, beneden in licht, Waarop zich zwarte vliegen bewegen.  Wanneer ik, ten slotte, het water Dat zingt op de rotsen gelijk, Tegen de vloer aan diggelen val, Mag ik wel ooit zijn voortgebracht, De vloer vermaakt wat ze kan.  Het is ongedaan weer. Zo is het goed.
Vroeg voorjaar breekt zich het hoofd over de torens  duiven staren zich wezenloos op de stigmata ze schijten op het kruis  in het hoge voorportaal ruikt het naar gecastreerde heiligen  nu verbind me neem me mee nu  vleugels raken de deuren als je opstaat
Was het uit hout gesneden of uit steen gekapt, het beeldhouwwerk op het dak?  Als riep het alleen vragen op: In welke eeuw hadden de bouwers van de stad de ooievaar een plaats als heilige waard geacht?  Onverwacht, als door een omkering van de zwaartekracht, bevrijdde de vogel zich van het kunstwerk waarvoor ik hem gehouden had.
We zijn vele jaren en enkele maanden verder. Ik ben nu die man, die jij geweest had Kunnen zijn, levend. Hetzelfde buikje,  Golfslag op het nauwelijks kalende hoofd,  Dat voortdurende zwijgen, de voeten op tafel En altijd tranende ogen. Je glas. Ouder.  Waar we ook waren, was er afstand, was er  Nurkse koppigheid. Je schopte je oudste zoon,  Waar je hem raken kon: enkels, kuiten, schenen. Meestal onder de tafel of in de kerk.  Onzichtbare pijniging tot de soep sprak.  Dat soepele slurpen begon.
voor mijn dochter Cat van Daalen   Het spoor van de taal vind ik terug in de tijd. Mijn moeder. Mijn Omoe. Opoe Kragt. En dan mijn dochter. Luister: wie zingt, en breien kan en koken, weeft taal. Smakelijke waarheid  wordt gewoon op alledag lopend, bereid gevonden tot dansen, vol als knopen van wol in warme sokken, is het boodschappen- briefje een lied voor de eenzame man. ‘Meid…’  ‘…wat een heerlijk recept. Heeft Oma dat nog  aan jou gegeven? Heeft ze opgeschreven hoe ze dat deed in de oorlog, vertel je  alles van vroeger, waren jullie arm? Me vernoemen is leuk, maar bloedlijn is leven.’ Dat liefhebben geven we door in het zog.
Zacht water, rietkraagbehager, vissenkomvuller, voortdurende kabbelaar bij zwoel namiddagwandelen:  zonvanger in avondrood, luchtbellendrager. Nooit iemand zo mooi dood gezien als zwevend  in jou. Begeleider van gewijd leven, wijdverbreide aarde-omhuller, dorstlesser van de bovenste plank,  oceaanstomer-medium. Wolkenvormer, regenpak- bestormer, lichtbreker, hitteverkoeler. Voeler  van inhoud: koud water, warm water, kokend heet water, stoom en damp. Laat mij je aquanaut zijn, je H2O-heraut,  badbewoner, regendanser - geen vijver voor vissen maar enkel voor jou. Lief rimpeloppervlakje op elk  maatbekerbakje, zodat ik altijd weet hoeveel je wel niet bent. O noodgedwongen longen van het buitengaatse,  naar binnen gedrongen kieuwen, nooit zal ik je kunnen ademen: ok, ik kan me in je onderdompelen,  maar ik kom altijd boven. Kranen - blijf altijd stromen, woestijnen - blijf altijd dromen met je fata morgana's  vol levenselixer. Genoeg nu, ik mis je, mis je, mis je
Ik zou zo graag van de geur willen eten van jouw lijf, je hart wilen stelen, geen tederheid nog willen verhelen: ik zou je zo graag willen strelen.  Ik zou zo graag de deur willen weten naar jouw lijf, mijn bed met je willen delen, al je denkbeeldige pijnen willen helen: ik zou je zo graag willen strelen.  Ik zou zo graag de kleur willen vergeten van mijn lijf, alle gegriefdheid willen bevelen weg te gaan, van je willen houden hele vele: ik zou je zo graag willen strelen.
Had ik nooit een vers gelezen, Mocht ik nu geen dichter wezen: Had ik van het geitenweitje Met zijn klaaglijk krijtend geitje  In mijn jonkheid niet vernomen. Was het er niet van gekomen Dat het beieren der rijmen Me nu schreiend doet bezwijmen  Van een huiverend genieten Dat ik in elk vers wil gieten Opdat in betraande horden Al mijn lezers dichter worden.
De steen bloeit. De steen die niet kan bloeien, Wat bloeit die steen.  Zijn bloesems zijn veelkleurig. Gekleurd als de wolken wanneer de maan hen beschijnt, Gekleurd als jouw ogen, liefste, En warm. Gekleurd als vrolijke ideeën, Veelkleurig als golven die tot aan de horizon golven.  Wat bloeit de steen, Wat bloeit de steen die niet kan bloeien...  Hij geurt naar de wind die het gehuil uiteenslaat, Hij geurt naar het vanzelfsprekende, Naar bloed, Gepofte kastanjes, Drukte in de straten. Hij geurt naar een vrijheid van zien en voelen En betovert veelkleurige vlinders.  Zo bloeit de steen, De steen die niet kan bloeien. Ik kom terug, Ik kom terug, liefste, met een van zijn bloesems.
Het blaffen is begonnen de bastaards spuwen vuur, licht rent,  in plassen spat het hoog om duizend poten.  Mijn hond, de kop omlaag hij bibbert in zijn stippen, draalt om de tafelpoot.
De zee spoelt verhalen aan, het land maakt ze: je hebt het zeker wel in de krant gelezen van die man  die heeft zijn vrouw hij kwam altijd dronken thuis en toen is zij weggelopen  ze werkte als kapster en hij wist ze kwam om zeven uur uit haar werk en toen heeft hij haar  hij wou zijn eigen ook maar dat is niet gelukt want hij ligt in het ziekenhuis verlamd.
Het is een ding met muziek erin dat deel uitmaakt van mijne wereld:  op een plank staande of liggende op een schrijftafel en soms op een hoofdkussen of zoals nu opengeslagen naast de vuilnisbak op mijn balkon -   een papieren ooievaar kan niet vliegen en wolken zijn mij geen kamelen in de lucht en mijn huis is ook geen rots bezocht door Griekse of Germaanse goden  is het mei in mijn agenda, zo is het mei op mijn balkon -   het is een hemels ding  het is mijmering, aankondiging van dreigende waanzin is het en er is weidsheid en zonlicht in en toch ook wel onzin.
ik ben een lentekind maar meer nog een zomervrind  in het voorjaar kijk ik de bollen uit de grond  bij mij sneeuwt het klokjes kussen kroken en sissen de narcissen  en als dan plots de wind weer uit de noordhoek waait, dan staan de bloemen nog wat langer  maar niet te lang, warm water moet het regenen, de zon ploertend door het zwerk  na het winterse lijden willen mijn lijf en leden gekoesterd worden 
In een vorig leven zat ik als ik even tijd had op de drempel in de zon. Af en toe waaide een wolkje stof op van de weg. En als Rachels raam openstond  kon je haar horen piano spelen.  Op een dag werden wij allemaal vermoord. We hebben toen verschrikkelijk geleden. Weet wel, je dood vergeet je niet gemakkelijk.
Veel te veel hondsdraf  zei mijn vader en het oprukken  van de gele dovenetel bevalt mij ook niet -  inmiddels was de zilverpopulier van mijn zoon tien meter hoog geworden was de zonnewijzer van mijn grootmoeder groen uitgeslagen en het licht wankelend.
Op zo'n biljarttoernooi zonder gaten in de hoeken en niet meer dan drie kunst- stof olifantstandeballen  manifesteert zich soms ineens een beestachtig ver achteroprakende olijf op dubbeldikke hakken  Model gepommadeerde onderhoud zeven dochters in de aanbieding en twee zoons die dan wel boksen
zelfs een speld valt  zonder hooi, raakt zoek in de vroege lente tussen jong grut, liefde  jij woont in mijn hoofd tussen wat gevonden is in zalig gevoel, ik stoei met een keukenrolkoker  die past om mijn naakte huid
Op tweehoog in de stad droomt ze van vee dat pijn lijdt, een dak dat brandend instort, en ze valt  verdiepingen lager op een matras van haar bed. En is weer op tweehoog hoog, al tast ze in het duister en vindt  niet wat ze zoekt. Zwart staat haar goed en toch rouwt ze niet altijd, wit is haar kleur voor de dieren  op zondag in haar oude dorp, na een nacht waarin ze moeizaam vond wat ze niet wilde, na een ochtend van weer vallen  in een bed van veren, waaruit ze dan vroeg. Handig als je moet vliegen in een droom om op tweehoog hoog te blijven. Handicap  voor wie bouwt aan een deur voor de dieren. Zwart om ze te leren vliegen in de nacht, wit om ze tweehoog hoog te doen vergeten. En  het dak, ach dat valt niet zolang zij ontwaakt.
de wind verft mijn ogen om tot spitse vlaggen en ik geef mijn hoofd over aan de grote verre wolken  in de grote verre wolken zitten maanzieke honden als door de ramen de zon schijnt zijn de honden zonzieke poezen  mijn benen jengelen uit de verre wolken als van processies verstoken klokken
Nadat ik jou met mijn gejammer had ontnuchterd smekeling aan een verloederd hof wierp ik jou je escapade in degradeerde liefde tot waakvlam pyrrusoverwinning die ik tot balsem heb gemalen mezelf tot misselijkmakends toe ingewreven en zolang ik mijn gal monster missers rubriceer verdriet inlijf leef ik als de kat van een verdwenen gastgezin  ik ben hier maar liever niet ik ben hier omdat ik er niks aan kan doen.
De vrede vliegt te pletter op het glas van de volksgezondheid de salarisschalen de huisvestingsvooruitzichten het democratische gehalte van onze onmin de nieuwe natuur.  Oorsuizingen? Hersenletsel? Oude natuur? De vrede vindt de moker die hij nooit is kwijtgeraakt.  Achter het glas het woeden van de vrijheid.
Kom doe als Weemoedt: dans in het rond de kamer door met kat en hond. Vraag ook de hamster eens een keer, spring met de goudvis op en neer. Strooi eens wat licht in kier en scheuren en laat de bladluis niet vertreuren. Maak toch plezier en zing een lied: het leven is zo eenzaam niet als je eens denkt aan hen die varen of bung'len aan een straatlanteren.  ----------------------------------------------------
en dit is mijn gedicht, komt u binnen let niet op de galm, wees niet bang laat ons beginnen in leegte welkom in mijn krater van licht  ooit kwamen wij samen, u en ik, weet u nog koel leefden wij op in de glans van een roemer onze schaduwen als helder kristal onze roem even terloops als de lichtval  op de brief van een windstille vrouw   goudbestoft waren wij  bleek, bijna doorschijnend van liefde waren wij wij loken de ogen voor de ander  en wij hielden van boetedoen vroeg iemand hoe het met ons ging dan zeiden we naar waarheid we schamen ons kapot, meneer wij waren er heilig van overtuigd dat wij ooit onze bloedeigen heer  zelf met gesels ineengeslagen en op eigen houtje gekruisigd hadden de apocalyps stond bij voorbaat  als straf op ons netvlies gebrand  en wat is er gebeurd in die paar eeuwen  dat wij even de andere kant opkeken?  ik wilde u graag een vaderland tonen vormvast, zuiver en met volgehouden metaforen een gedicht kneden over ons, maar toen ik begon moest ik toezien hoe hier het ene volk  het andere spontaan begon te vagen als twee onverenigbare republieken  hoe kwamen wij zo snel van nietig tot lomp  van weerschijn tot alomaanwezige schreeuwhomp? hoe kon uit zuinige rupsen dit hummervolk opstaan?  ze zeggen: omdat god verdween - onze vader had besloten nog wat onzichtbaarder te worden dan hij al was, kijken of dat kon, nee dat kon niet weg was god                     en in dit stilleven met grote afwezige stonden nu de verbijsterde nederlanden hun monden nog vol van vergankelijkheid vol wuftheid en alom gewaardeerd doodsverlangen  al hun ijdelheid was ijdelheid gebleken al hun schijn, hun gekoesterde slijk, heel dit spiegelpaleis  dat men ooit voor oneindigheid hield werd nu voorgoed onbewoonbaar verklaard je hoorde de rijp op hun zielen kraken  en uit dat gat – daar werden wij geboren kevin, ramsey, dunya, dagmar, roman en charity als bij toverslag kwamen wij tevoorschijn bungeejumpend, met oranje opblaashamers gillend en krijsend en antidepressief of zwijgend voor een breezer gegangbangd  welkom in nederland vakantieland   ja dat krijg je ervan, dit volk houdt men over wanneer je de schuld uit ons lijf ramt we vullen de holte met glimmende leegte  tussen psalmenzangers en pillenslikkers tussen het goud en het blingbling vond ik een land dat werd opgeheven  dit land is de wraak van de voorvaderen als een beeldenstorm razen zij in ons voort maar het bestaat – zoals ook het verband tussen kinderstring en boerka bestaat tussen karnemelk en comazuipen: hol en bol schuiven wij onze eeuwen ineen  elkaar opheffen is onze kracht wij streven van nature naar leegte zoals een cycloop naar diepte snakt  ziet u, een vaderland wilde ik u tonen niet deze woestijn van oneindige vrijheid maar hier wonen wij, en hoe mooi zou het zijn als iemand ooit als een tweedehands godheid  rijm voor rijm een land zou bouwen voor dit volk dat zijn volk mist  hier, in de open kuil van onze ziel juist hier zou iets groots kunnen worden verricht laat ons beginnen met een gedicht  ------------------------------------------------
een kind gaat weg. ik sta met lege handen. ten afscheid de vertrouwde blik voordat de zonnebril. handen tastend naar de veiligheidsriem. de uitgestorven straat. ik zwaai maar wat. het is of  alle licht verbleekt. of alles vekilt. of ik diep vanbinnen van geen schuld wil weten. harde verwijten over en weer. na elk vertrek zin ik op woorden. om het helder te krijgen. hoe ik voortaan.  het zeurende gevoel in mijn ribben. ik broed op mogelijkheden. om wat ons bindt in taal te uiten. je wilt zo  weinig horen. de abrupte bloeddoorlopen radeloos gemikte vuistslag in je smoel. en óf hij aankomt. jezus kind! mijn hart bloedt. 
De maan rolt een loper van licht op het water. We waden ernaar naakt in het donker raken niet verloren langs de baan van de maan van licht door het water alleen zichtbaar voor dat van elkaar in ons lichaam.  -----------------------------
Vroeger kwam bij ons een vreemde vrouw  die jurken maakte van kapotte broeken  en soep van groente die was weggesmeten  die lappen breide van verdwaalde draden  en overvloed van bodems los kon schrapen,  die planten overreedde tot gedijen  en koeken vulde met een hart van spijs   en als het nacht was liep ze weer naar huis  en kroop in bed en wist niet hoe te slapen   --------------------------------- uit: 'Wuif de mussen uit', 2006  Joke van Leeuwen behoort tot de genomineerden 
Wat heb ik er weinig van meegemaakt, de myriaden voorvallen op aarde die eindigden binnen de 31 miljoen 622 duizend en 401 seconden uitgeroepen tot het jaar 2008.   Al het schenden, met voeten treden, graaien, overstromen, al het fanatieke moorden en oplaaien – godzijgeloofd kon ik ze hier gedrukt voorbij zien komen en overgaan tot de orde van mijn dag.  Is het ooit anders geweest? De een heeft nooit geweten wat hem raakte, de ander is het weer vergeten. Zelfs de zwarte tranen van de hoop vervagen al. Wolkjes inkt in een oceaan.   --------------------------------- uit: 'Een prachtige dag', 2005.
Ik wilde niet eens naar de Algarve toch kroop ik eens in winter- tijd een toeristenfolder in en uit als miljoenste larve.  Tegen steile wanden trok ik me in vol ornaat met kar en al de struiken door, verloor er zo mijn lievelingsstok.  Maar neem daarvoor de handschoen van zwart zeem. Loop ermee zes jaren terug naar het noorden.  Steek de Dubro over en verzoen me met het land. Ga naar Coïmbra, word glimworm tussen oude boeken.
toen het licht van de nacht duisternis was  het licht van de nacht ons onzichtbaar maakte en wij alleen nog stemmen waren op een bank in de tuin  toen de nacht ons omgaf en meenam in de duistere vragen wanneer en waar en wie  toen de nacht een geheim was dat met de nacht verdween
Zoals een hond, verdrinkend in zijn redders handen bijt, bijt mijn gevoel de reddende gedachte, dat deze nood voorbij gaat en dat zulke nachten eenmaal weer zullen blussen in de tijd.  Het eerst verdronkene is de verwachting, de hoop zieltoogt. Maar de herinnering vecht het hardnekkigst. Lieveling!
De rivier houdt van je. De rivier houdt eindeloos veel van je. De rivier zal alles van je slikken,  een en al blinde liefe zal ze zijn. De rivier houdt van jou zoveel als van ieder ander. In haar armen  mag je liggen, schoon zal zi je likken tot het bot. Van wie ze houdt, het laat haar koud.  Maar wat je altijd meedroeg al die tijd, het knuffeldier zo zacht zo dwingend met zijn domme trouwe knoopjes  die oog hebben voor niets dan voor jou, het hopeloos met hart en ziel verslingerd wollig wezen dat van jou is, bij geen ander  ooit nog die versleten warmte vindt -  hem moet je achterlaten en verraden
Jij mag ons hebben deze week, helemaal verzinnen en daarna ik, co-ouderschap van de verbeelding Ik geef een nachthemd mee om me gauw aan te  denken als je mijn tepel niet meer weet, vergeet hoe hij  soms op de bedrand valt, verstart. Een sjaal om voor mijn mond te knopen als het trekken van mijn  bovenlip, trillen van mijn linkermondhoek je ontbreekt. En je mag ons overal naar mee, Se-  attle, slaapkamers van tandvlees, behalve naar die
Als opmaat naar de Gedichtendag van 29 januari a.s.   publiceert de redactie drie zondagen de gedichten  die de gedichtendagprijs hebben gewonnen  en als beste gedichten van 2008 zijn gekozen.  -------------------------------------------------  Verdedigingsgrijs  Dag amper aan de supermarkt ontsnapt, Verdedigingsgrijs, de allernatuurlijkste kleur. Leven een quaestie van ondergeluk. Eten een krachttoer, een krachtmeting. De ziel als een hond met een kunstgebit, gevangen in de draaideur van een warenhuis.  Een hoog aan de gevel gekleefd een handvol bejaarde hangjongeren. In de bomen enkele nagesynchroniseerde merels. Op het gazon: een zielig hoopje massa-DNA ter grootte van een molshoop. Je speurt de zwakke uitstraling.  Droom van een trauma: de verstrooide as van een gecremeerde crimineel die je door wind in het gezicht wordt geblazen.  De vijfvingerige leegte die je aangrijnst.  In de lucht: een eigenhandig gedolven mangat dat je zult vullen met jezelf. Laberdi laberda laberdonia.
in de chocolade dorpen kleven de vogels aan de daken de dichters plukken het fruit uit de verliefde bomen en geloven hun eigen ogen niet zelfs de herfst praalt er  in een rotte overdaad van uniformen het is hier altijd stil  door het trage maandagblauw loopt een glazen echtpaar naar de kerk zopas is hun kind door de zon  overreden
Met toevallig gekozen woorden schrijft hij een gedicht dat handelt over een droom waarin hij zelf optreedt als de glorieuze uitvinder van een vreemde machine die dromen voortbrengt waarin hij voorkomt schrijvend aan een gedicht waarin hij met toevallig gekozen woorden handelt over een droom waarin hij zelf optreedt als de glorieuze uitvinder van een vreemde machine die dromen voortbrengt waarin hij voortkomt schrijvend aan een gedicht met toevallig gekozen woorden.
Geen vrolijkheid slaat botter op dit uur dan het gekletter van de koperslager dat mij benoemt tot onbezoldigd klager, een blaasbalg blazend zonder gloed of vuur.  De warme smid, de onverdachte drager van licht en warmte in mijn winterschuur, versmoort de kilte van dit rillend uur en maakt de armoe voelbaar minder mager.  Ik dwaal ontdaan door kostverloren straten en loop te kleumen tussen staal en steen en meet de diepte van de wintergaten,  het ongenoegen tussen steen en been, dat kieren laat als leeggeroofde raten. Geen winter was ik zo ontzet alleen.
Ik zag je in Zwolle in de stationsrestauratie  Spreek mij van je broers die je ginds hebt achtergelaten die gestorven zijn zij die leven zij wier naam is verdwenen  spreek mij van de rode en okeren aarde van de verblindende zon van de almaar opnieuw begonnen dagen van het ploegen van de aarde/haar te laten braken  Vertel - de mannen die op een dag op je schaduw hebben gelopen listig zijn geweest met jouw valstrikken op jouw leed hebben gedanst  Vertel - de gebroken spiegels de bevuilde muren de bevende handen de hasj die jou vernielt hier in Zwolle Het vuur dat je verbrandt
Bij de Hoge Enk een zwart schaap alleen in een weide, grazend en kauwend als één die weet dat alles voor hem is  zolang de witte er niet zijn.
De zon komt op om 6.30. Stephen Dedalus wordt wakker, ziet het omliggende land en de ontwakende bergen uit zijn raam. Denkt: 'Wat boeiend.' Trekt het dekbed over zijn hoofd en slaapt weer in. Die hele dag in 1904. Wordt de andere dag uitgerust wakker en vraagt: 'Heb ik iets gemist?'   [Stephen Dedalus is de hoofdpersoon in het boek van James Joyce 'Ulysses'. Het boek gaat over zijn belevenissen op 16 juli 1904.]
de loodgrijze lucht voorspelt vliegende storm een enkele meeuw laat zich drijven de vogels vertrokken al vroeg dit jaar en slingerden zwermend weg met elkaar maar de meeuwen, zij willen hier blijven.  de schemering valt en brengt sterren dichtbij de feestdagen gaan weer beginnen als zand door een zeef zo vergleed het jaar zoveel moet er nog en is niet op tijd klaar maar verleden tijd is niet te winnen.  In de verte is even de kustlijn te zien –  een lichte plek tussen de bomen
Een lijster: die hadden we nooit gehad al die tien jaar, zong in de vlier en zong onder ons raam juist zoals wij hadden gedacht dat zij zingen. En zat met zijn snavel vol torren stil zovaak wij keken, avonden lang aten wij gebukt, het kon niet op tot, zou je zeggen tsip? nee sjuk, hij wegbleef. Een tijdje probeerde ik zijn lied voor 's ochtends vroeg, vierregelige ruime verzen waarin iets koninklijks en iets van krabben in de grond maar het wou niet, aldoor begon wat ik niet had gehoord en niet gemist zachtjes te zeuren. Waarom als je zoveel van wat je ziet vergeet, de dingen zo gauw, je krijgt me niet, uit je loslaten dat je je afvraagt of je wel bestaat komt juist het lichtste steeds voorbij, wacht tot de kust vrij is, roept je met snavels vol eten.
Ik vond in de beroemde boekenkist op zolder Een telefoonboek waar jouw naam nog in stond Snel dichtgeklapt maar zoals de snelle stofjes Die ontsnapten aan het zonlicht zo kolkten Mijn gedachten om je stralende naam en om Je gapende gestalte waar die zijn kon In de tijd en natuurlijk heb ik toch nog Snel je nummer ingetoetst en een kind nam op En of het door dat kind kwam dat ik plotseling  Trok ik uit dezelfde boekenkist te voorschijn Het busboekje van toen mijn moeder nog haar tijd Geheel bewonen moest en die ze moest bereizen Met de bus die langs dorpsweg en binnendijk Trillen doverhellend stoppend voor een geit Leer en dieselolie hoofdpijn verspreidend - O al die tijden en daartussen al die lijnen Alles wat beschreven was en dan verdwijnt
Dit ben ik vaak geweest: een man op een landweg, een man in een vliegtuig, een man met een vrouw.  En dit ben ik vaak geweest: een man die zich onder een steen wou verbergen om geen licht meer te zien.  Deze twee mannen, ze dragen mijn koffers, ze lezen mijn kranten, ze verdienen mijn brood.  Samen trekken we door het geluid en de lucht van de wereld op zoek naar het onzichtbare standbeeld waar ze alledrie opstaan in de gedaante van één.
De boot, waarin zich moet laten schommelen een man. Een vrouw aan wie wordt gedacht, door de man,  tot op het laatst misschien. En dan de ogen te moeten sluiten om te zien hoe, bij kalme zee en bij helder zicht, de boot keer  op keer, steeds indringender, dezelfde rotspunt raakt.
Leg de ketting klaar en hark mij tegen draad van kokkelgeur, het ganzeëi moet stuk voor stuk gezwellen. Toe maar, bekakkelei wat bokbederft, jij stropop volle maan. Je lazerij nu pruimsteen en dan vellen speelt geen rol, maar hou van mij.  Knip mijn oren, snij die staart. Dat kindschap zweet in appeltaart vol hoededoos en razernij? En dat octaven biceps buitenspel erfdienstbaar gaan, mits bloed gescheten foute formulieren bij?  Dat scheelt geen hol. Maar hou van mij.  Zin één voor één de nagels uit mijn poten, hák. Geen jarretellen luxe geitebrij vol sap ontstoken lippen meer, geen molleblinden eergerei of ellepijpen dood getij. Geen rollen meer. Dan hou van hou van hou van mij.
Ik vind niet dat je van een mens moet houden. Ik heb het gedaan. Vooral van vrouwen. Er was mijn moeder. Er was een kleuterjuffrouw. Er was een omroepster die het met een uitgever deed. Toen wou ik dichter worden. Mijn hart ruimde plaats. Letterlijk te veel.  Ook de liefde voor mezelf, een mens tenslotte, strandde. Ik weet nog waar en hoe. Ik was helemaal alleen toen dat gebeurde en dacht dit overleef ik niet, maar vergiste me. Vandaag zit ik die bladzijde moeizaam te verfrommelen, want hernekkig is de liefde, vooral die voor jou.
de omvang van haar schedeltje stelt ons voor een raadsel. onder haartjes, een voor een vouwen zich blaadjes toe tot been zodat haar gezichtje als een lampenkap vol licht  de binnenkant weergeeft - anders zien we de niet roze lettergrepen van haar handjes of het ritselen van een glimlach wanneer die opkruipt naar de pasgeboren oogjes  en ze overhaalt te blijven in dit dal van adem. haar voetjes scheppen pas licht als we haar glanzend neerleggen in melk  en toestoppen opdat ze rust, uit zoveel ikken moest ze haar innerlijkste ik opdiepen voordat ze kon opduiken als ons liefste kogeltje licht  ---------------------------------------------------- vertaald uit het Zuid-Afrikaans 
mijn broertje woont al maanden niet meer thuis hij kreeg een mooie en een grote kamer met heel veel beren in een ziekenhuis  ze vinden hem het liefst van allemaal ik vind hem stom, want hij wil niet meer spelen hij ligt daar maar op bed, z’n kop is kaal  m’n moeder zegt je broertje gaat op reis vanuit de wolken zal hij naar ons zwaaien hij krijgt er heel veel speelgoed, snoep en ijs  ik vind dat allemaal gewoon gemeen want ik moet hier naar school en achterblijven in onze kamer slaap ik helemaal alleen 
Wreed schrijdt de eenhoorn in zijn glazen huis Op de flamingo af, die sneeuwwit rilt. De vogel weet: er is hier iets niet pluis. Dan steekt de eenhoorn toe. Er klinkt een gil.  Wel gaat door heel de koepel het gesuis Van bloed dat lekt en ritselt uit de zij Van de flamingo, die nu grauw als gruis Is, sterft met zacht, ontwapenend geschrei.  De eenhoorn, die het bloed gedronken heeft, Komt in verrukking overeind, verschiet Van kleur, verkeert, terwijl hij schokt en beeft,
Niet rooskleurig het licht van mijn feiten: een handvol dode mussen en geen vogel in zicht. Toch hoor ik hem zingen, de lijster, voorbode van  de zoveelste lente en prompt steekt de hoop zijn zoveelste kop op.
's Nachts mompelen juwelen in hun slaap. Zij fonkelen tot in hun dromen, proberen zo vermaard te glanzen als de tranen van een dame.  Dat komt, zij zijn soms zeer alleen, gekluisterd in hun kist van nacht. Zij willen jubelen in zilver, in goud, briljant of diamant,  maar pralen slechts met wat zij missen: een hals, een pols, een simpele pink. O, ziek van heimwee naar knap vlees. De nacht is lang. Wordt het ooit dag?
Nog geen dag of drie logé geweest of heel mijn heimwee vierde feest.  Mijn tante was mijn moeder niet, terwijl ze op haar leek.  Mijn vader zag ik nergens meer, mijn oom leek op mijn neef.  Ik wist nu niet wie wie nog was en sliep niet meer voor straf.  De huiswei bood nog apppels aan de ochtend van vertrek.  Ik raapte ze voor thuis en dacht: Kijk, Mam, ik heb iets meegebracht.  Mijn koffertje was bijna leeg, want tante hield de vuile was.  De appels rolden bonkend rond.  In de bus was ik beschaamd: te vroeg ging ik naar huis.  Mijn koffertje lag in het rek. Het wegdek had een zere plek -   daar lag mijn koffer op de grond. Appels door de hele bus.  Ik raapte ze beschaamd weer op, iemand lachte, iemand riep.  Ze rolden steeds bij mij vandaan als ik mij bukte in een bocht  of snel en langzaam de chauffeur mij heen en weer bewoog.  Misschien dat dit het leven was, misschien ook wel de dood.  Ik wist dat niet, ik was pas acht, ik had nog niet veel nagedacht.  De appels rolden door het stof en ik hoorde daar bij, mijn god.  Ik werd er kotskotsmisselijk van. De chauffeur gaf vrolijk gas.
Wanhopig vreet mijn zee aan de wering van jouw ik dat onbewogen blijft voor 't water zout lopen de tranen terug met eb teleurgesteld en moe ik kan er niets aan doen maar met de vloed komt het toch weer naar je toe doodsverachtend is het hopen dat poogt de haven in te lopen van jouw onbegrip ik wil jouw polders niet bezetten alleen maar stromen door de aderen van jouw land en daarom stuur ik nieuwe golven op het aanbeeld van jouw strand.  ------------------------------------
Zij voelen koud op stille banden. Wie met een wagen bomen kruit voert niet te tillen stilte aan.
Als de liefde niet bestond Zullen ze stilstaan, de rivieren En de vogels en de dieren Als de liefde niet bestond  Als de liefde niet bestond Zou het strand de zee verlaten Ze hebben niets meer te bepraten Als de liefde niet bestond  Als de liefde niet bestond Zou de maan niet langer lichten Geen dichter zou meer dichten Als de liefde niet bestond  Nergens zouden bloemen staan En de aarde zou verkleuren Overal gesloten deuren En de klok zou niet meer slaan  Als de liefde niet bestond Dan was de hele vrijerij bedorven De wereld was gauw uitgestorven Als de liefde niet bestond  Als de liefde niet bestond Zou de zon niet langer stralen De wind zou niet meer ademhalen Als de liefde niet bestond  Geen appel zou meer rijpen Zoals eens in het paradijs Als wij elkaar niet meer begrijpen Dan is de wereld koud als ijs  Ik zou sterven van de kou En m'n adem zou bevriezen Als ik je liefde zou verliezen Er is geen liefde zonder jou
wat ik het liefste wilde is terugkeer tot een vroegere stad staat van geborgenheid beginnen van mijn leven nu de onbestaanbaarheid daarvan  vergeet ik bij terugkeer van een reis oudergeworden en toch terugvallen kunnen in vroegere warmte
Motregen aan zee, een koude morgen, de grauwe kop van een bunker.  Telkens dat beeld in hetzelfde licht. Nooit dichterbij of uit een andere hoek, zonder verhaal, droom of herinnering. Een teken? Maar waarvan? Hoe kom ik eraan? Geluidloos duikt het op, achter iemand met wie ik praat, of in de tuin tussen bloemen, het bevriest de glimlach, legt de hand stil op het papier, verdwijnt weer snel en laat geen sporen na.
Met mijn opgeruimdste gezichten een dag beginnen: probeer ik het eens, blijkt hij niet op te lichten. Niks geen schaarsgbebloemde voorbijgangerslach in mijn raam of dat kind op haar vuurrode fietsje dat me wolkenloos zwaaide en zag - eerlijke uren waren het vandaag. Dodelijke, onverkwikkelijke, hopeloos uitgekeken uren.
Zijn de coördinaten waarop jij je bevindt veranderlijk, reis dan minder grillig. Zo krijg ik geen vlaggetje in de kaart.  Ik wilde je route volgen, je strategie: < nieuw is het allemaal niet > je komt terug om te gaan.  Je schrijft aan alles te merken dat je in het hoge noorden bent. Ondanks geringe hoogte liggen gletsjerdelen langs de weg.  Uitglijden zou rampzalig zijn, schrijf je, kranten kopten je vermissing. Ik schrijf zeur niet, vlucht voor je vertrek.  Die jou niet noemen slapen zoet, morgen willen ze best een tekening over je maken < niet langer lastigvallen met de eigen,  weinig kan al gezin zijn >. Tragische humor kan wonderen: je verzoek per sms om een opbeurend woordje. Ik raad je angst  verschijnsel na verloren samenhangen. Helpe iets dierbaars dat de weg smelt: een sneeuwkonijn. Nog beter: weten. Liefst:  goedzicht.
waar zou je willen ademen tussen de varens tussen de varens  waar zou je willen ademen onderde wingerd onder de wingerd  waar zou je willen ademen tussen de populieren als het windstil is  waar zou je willen ademen onder de linden onder de linden  waar zou je willen ademen tussen de golven tussen de golven
Na de autoloze zondag kwam gehevenhoofden maandag het herhalingshuppelen van jottem en allez.  En de zogezonde dinsdag, alleman de ramen open, zingend van de vitamines en de jodium aan zee.  En de levendelen woensdag, alleman de deuren open, roepend over jicht en jachtig en theïne in de thee.  En de donderdag en vrijdag mocht naar eigen inzicht blijven, werd gebotst, gemoord, gemopperd en het stonk op zaterdag.
Een nieuwe nacht met nieuwe mogelijkheden: Sesam, open u! Duizenden kubieke meters tarten de vleugels. Het spraakorgaan zegt klik. De memebranen noteren het even. Tikketik. Slik. In microscopische doseringen wordt anoniem geseind en teogebeten. Een mug is minder dan een kik. De aardbol gonst van ons gewemel. Klankkoepel. Keutels.  Soms, tijdens ene paring, zou ik alleen willen zijn met jou, je naam weten, je beminnen. En kijken, kijken...
Nog raarder dan dat we niet meer kunnen lachen praten elkaar aanraken is dat ik je portret heb neergezet en dat je nu al bent veranderd in verhalen. Dat je over nog wat jaren via de prullenmand bij oud papier belandt vergeeld, een beau van oma, geen één van je opeens extravagante gepassioneerde onberedeneerde jongehonderigheden heel. Geen één voorstelbaar. En deze regels lezen  nu al vreemden.
Anderen knippen met hun vingers, zie: Er valt vanzelf een wonder uit hun hand. Ik zwoeg gestaag, verbrand mijn energie, Maar wat ik opdelf is wat grint en zand.  Anderen eten graag, ik kauw met pijn. Fazant! en ik verslik met in een luis. De hele kosmos smaakt ze zoet, op mijn Verhemelte proef ik slechts as en gruis.  Anderen hebben ritme, ik loop mank. Ze ademen, mijn hals hangt in een strop. Ze geuren, ik verspreid een helse stank. Toch kan ik mijn geluk bijna niet op.
Hij grijnst en sneert, voor vermeningvuldiging zijn twee grijze haren nodig; smeert, vanwege houden van, Franse mosterd op zijn schedel en likt zijn wijsvinger af. Vandaar is het ineens niet ver meer.  Loost vervolgens zijn naam, trekt koele kleren aan, kauwt de wijn, vertaalt - onverstaanbaar -  'ik stel 'n kijker op onscherp, van naaste evenmin' en haalt gauw zijn scheurkalender in. Even lucht tussen morgen en heden, waken en dromen, dronken en gezond: boodschap, vervolg en punt uit.  De firma List en Theater antedateert op carnaval, levert op je schuiladres het bewijs af van zijn onderkin leeftijd z'n goed fatsoen. Van de toegemeten waagstukken is het ineens niet ver meer.
dat was in de wonderbaarlijke maand van bloesemingen en overvloed toen mijn borstkas opstoof als papaver ribben in sierpennen uitwaaierden mei mijn magere taal openbrak vergelijkingen vrat als vuur water  ik schaamde mij diep naar poldergewoonte in loden jas tussen druppel en wind ongevoelig bij takken struikgewas doornen had ik licht opgevat ik wreef haar in en doorzichtig vernederend fonkelniezen kwam over mij o wonder daar ging ik men zou van minder uit schamen gaan maar dit was mijn ziekte baarlijke liefde
Plan A; een gat in je gezicht geslagen, met een voorhamer misschien of desnoods een tennisracket, je moet begrijpen, het gaat hier om een straf, wij spreken van rechtvaardigheden. Zinloosheid is  een parelmoeren doosje, een bijouterieënkistje vol dierbare obsceniteiten, maar niettemin. Mijn haar vloeit uit, azuur, mijn lijst is afgezet met knalroze marshmellows, tempera ben ik, op hout.  Uit zeeschuim, werkelijk? Toch schijnt de wenkbrauw niet meer dan een litteken, de slapen in hun weekdierenbestaan: één duimafdruk volstaat. Ik, de met spinrag bedekte? Kleefdraad, een web van ijzertaal, wij beminnen in woorden van glas.  Het gas is zand plus hitte. En jij noemt je Vulcanus? Een huidschil dekt de ogbal toe, alles verliest zijn vorm. De haar verdampt, wij werden gebouwd rond een haarvatenstelsel van angst. Altijd veel te zachte vingers.
Zo onwaarschijnlijk zacht is het hier nog nooit geweest.  Alle vogels wachten tot de zon.  Wijfjeswolven slapen, gespitst. Siberische idylle, dan een  jagerstred op de permafrost. Freefighter Joop staalt zijn spieren  alvorens de ring in te denderen, overal ter aarde dooit of laait het licht.  Als een wenkbrauw bloedt de einder.
Er was een huis waar weinig kon gebeuren omdat aan bijna alles was gedacht en iedereen een plaats had. Elke nacht vergrendelden we ritueel de deuren.  Er kwamen brieven die ik moest verscheuren: geen interesse voor de buitenwacht. Wat nodig was werd achter langs gebracht. Er waren geen contacten met de buren.  Exact het midden was de boekenkast: verzameling betrouwbare verhalen. Herhaaldelijk vertelden we elkaar  de waarheid en daar hielden we aan vast: wie niet vertrekt die kan ook niet verdwalen. Ik ben op weg terug. Ik zie je daar.
Hoe vaak wordt van 'verval' gepredikt Maar ach, verval is het pas echt Wanneer een kind 'n kip ziet lopen En dan "Kijk daar gaat 'n Nugget!" zegt
troep kijken  troep kopen   waarom schrijft niemand   we verlangen naar een psychedelische erotische filmhemel  waarin we perfecte lichamen mogen uitkiezen  per standje een aparte set spieren  inclusief atletisch uithoudingsvermogen   dan weer een neger  dan weer een chinees  te zijn   door de week en in het weekend een dagje alleskoopparadijs  waarbij steeds nadat we denken aan de limiet van onze goldcard beland te zijn  er weer krediet blijkt op te staan   krediet dat voelt als een beloning  dat voldoening geeft aan het uitgeven   een hemel waarin we geen ruimtegebrek hebben  voor onze aankopen   waarom plakken we achter eerlijkheid een aangeharkte schijndroom  en geen geile lava van zelfverheerlijking   paddestoelenliften  waarop we elkaar tijdens het neuken  eindeloos omhoog krikken   dit is geen terechtwijzing  dit is geen terechtwijzing  dit is geloof   grote woorden waar we bang voor moeten zijn   dacht het niet   roep de macht uit over je eigen woordenboek  voel je niet schuldig als je de agenten  een grote mond geeft   neem de verantwoordelijkheid voor je geluk  geen gevangenen   zoek je eye candy  dan krijg je   this site is still under construction 
De onmetelijkheid van het heelal is te verdragen op een mooie lentedag in de Beemster, thuis op deze eenzame planeet vol tulpen en stolpen 'Gladde akker', 'Hoop en Vlijt'. Geen zwarte ruimte maar stralende zon langs de vaart een grutto zonder weet van leegte tussen manen, sterren, stelsels. Een zwaan broedt plechtig het leven uit, bestaat, weet niet wat de vraag is, vreest niet dat geen oog, geen vaderhand haar nu nog leidt dat zij en de dotters, kikkers linden er alleen staan voor de onverschillige kosmos. Ook wij, doelloos op weg naar Graft geloven nergens in en vertrouwen toch op aankomst, desnoods door niemand behouden. Zorgeloos DNA, op pootjes vol levenslust.
buiten de piste is de clown zichzelf een clown, in de piste wil de clown een ander clown zijn, hij grijnst naar het gelach, men zag zijn clown geslaagd mislukken, de clown slaat zijn figuur bij het verlaten van de piste, daar hij faalde  mijn clown, hij valt maar niet in slaap, hij grient ik zie zijn schokschouderende schoenen, als ik ben afgeschminkt troost ik hem met zijn tantième en knoop, als hij z'n vingers telt, de hangmat los, breekt de hals z'n nek op het gouden stro - mijn zelf verdiende loon.
Maar de toekomstige roos is aan het bloeien geslagen. De roodfluwelen blaadjes hebben zich al geopend, Decennia te vroeg, niet op schema. Nu hebben de kwekers een vergadering belegd, Ze spreken in hun glazen stoelen. Ze spreken zonder terughoudendheid. Ze spreken wilskrachtig.  Ze sommen de gevaren op. Zo'n eigengereide roos is funest voor de markt. Ze stellen de oorzaak vast. Natuur is per definitie tegendraads, ondankbaar ding. Ze formuleren de oplossing. Dat zij zich onder de rozen zullen mengen.  Inmiddels zijn ze geplant. De bleke hoeden afgezet. De vrouwen geven hun overspelige echtgenoten water. Ze zijn niet jaloers, voelen slechts trots En bemesten trouw de grond Voor dit experimentele offer.
Stil boven haar bord prakt ze zijn woorden, schraapt zinnen bij elkaar die ongezouten uithalen, en weer, weer nergens voor deugen, tot een klonterige pap.  Boven op een smakeloze brij schept hij een jus van vette gebaren, opstaan, armenzwaaien, vuisten, bestek rechtop in de knuist. Zij hoofd een hogedrukpan.  Bellen hete adem borrelen dicht langs haar vork. Messcherp ziet ze de ravage, klaprozen, rode vlekken. Ze slikt. Er is niets na.
De hoeder van mijn oude eenzaamheid schudt aan de tafel  een wilde dans is gestopt wat nu nog moet wordt afgerond  willoze twijgen in het gedoofde venster de kop van de helling bezwijkt  de andere wereldhelft zal stonds ontwaken  ik leg mij neer in de opalen schijnsels de roep van dieren komt tot de deur  zacht zal ik straks belijden wat nu nog komt dat hoeft niet meer
Ik verbind hem met touw, met mij, met handen aan het bed. Verbonden  beginnen wonden pas echt. Met zorg snoer ik de mond, verblind  de ogen. Toegekomen, klaar, begin ik met ontbloten. De rand, de binnenkant.  Geheel ontdaan verzoekt hij, deze om genezing. Maar ik lig hem zwaar,  ik ben op hem gebrand. Ik ben de bovenhand, tot de tanden  verzoend, verklaar ik hem nader: oorlog, mijn liefde. Bestaan.
lief! maar dat is niet genoeg hij wil weten hoe! van hier tot waar tot maastricht casablanca de ochtendster tot mijn huis hier om de hoek - hoe lief!  ik vind lief! lief genoeg hij wil woorden die ronken  ik zeg: de langste lange twinkelhaar lief de zachtste haar waarmee ik je omwikkel van top tot teen een glanzende haarhuid een doorzichtige haar want ik wil je zien  dat vindt hij wel een heel lange haar hij wil woorden met waarheidswaarde  ik zeg: een lange zachte woordendraad lief een fluisterdraad die je oor met een dwaas verhaal omspint een grapjesdraad die je lip kriebelt je buik bloot lacht een vuurdraad die jou in mijn armen trekt  ik begin bijna te ronken maar hij wil woorden die zeggen: wel heel lief  ik ruk aan mijn draad lief!
Ik doe wat ik doe langzamerhand zonder innerlijke achtergrond, ja, een jeugd en veel in koelen bloede daarna, maar het meeste is ijlte, een strandwandeling met dichtregels op golftoppen, zomaar, de ijlte, niet gevuld met ontstaansgeschiedenissen zonder Schepper. Het is dit of dat, maar nooit dit en dat tegelijkertijd, mijn leven komt en gaat, als katoen, druiven, maaltijden, komt en gaat en blijft dan ineens weg.
Het was laat in de avond regen in lamplicht gevangen sloeg neer op het macadam van de Mechelsesteenweg je had een offwhite jurkje aan ik schatte je op vijftien je liep langs de straat waar ook ik overging auto's passeerden remden af reden weer verder je vroeg de weg naar de Muze café waar Ferre optrad Ferre Grignard de anger van jouw lied zijn stem die op de radio geklonken had en waarheen je nu op weg was 'volg de tramrails maar dan vind je hem vanzelf' en ik onnnozelaar liet je gaan  Antwerps meisje dat ik in mijn hart draag wat heb ik toch gedaan
Aan boord van het motorpersoonschip Organza  laven we ons aan uiterwaarden en zicht op gevogelte  zo nemen we waar de eend, de aalscholver, de gans  de meeuw, de zwaan en al wat verder vliegt   over het groene land dat aan dit water grenst  ach, hoe leeg de rivier, hoe ijdel ons vermaak  glijdend over de IJssel van Deventer naar Zutphen  en in Zutphen weer terug, het heen en weer   is aan pontschippers en ons want ook  al wat vliegt en zwemt, de baars, de snoek  de voorn, de karper en de gespekte tjiftjaf  lomen zich in en op en boven de wateren voort 
Eerste liefde! Waterige zon op ijsvogelplasje! Al te fijntjes begin je meteen te zeiken in mij.  Vruchtbaar hoor, dit doornat afwachten, aandachtig kijken, piepkleinvogeltje scoren soms...  Donderstraal mij liever eens flink in de kluiten, miezer, kluns eens in mijn blubber rond!
waar groot hoefblad groeit is de oever verdwenen daar schuilt de kikker  als de avond valt  en de bloemen zich sluiten danst de mug zich warm  lisdodde kijkt uit langs weiland en waterkant doodstil vlucht een vis  nauwelijks merkbaar drijft het waterlelieblad maar de tijd verstrijkt
moest ik worden, negen werden ik en mijn vriendjes  later, allemaal vroeger, maar ik zei neger, een woord   dat wel kon, ik word negerrrrrr. Mijn broer fluisterde  in me dat ik groot werd en dat onder de haren van grote   kunstenaars kleine oren zitten en dat oren groeien  als je ouder wordt maar die van kunstenaars blijven klein   en daarom sterven ze jong, een gotspe. Vind je niet? Wat?  Laat maar. Mijn broer had ogen zonder kleur, heel authentiek   hoorde ik en dat kon wat worden. Ik vergat wat.  Elf alweer twaalf, veertien en ik bruinde, ik zonde   en er brak een tijd aan. Mijn broer kwam niet meer thuis.  In de zekerheid van een aantal onopgeloste vraagstukken   leidde ik een blank leven in een stad van grote mensen,  in de zekerheid van een aantal onopgeloste vraagstukken.
Je staat te glunderen, alsof je al gewonnen hebt. Of wil je de  menukaart zien? Lieveling, er trok vandaag een optocht door  de straat, er was confetti, er waren voorzorgsmaatregelen, er  was genoeg voor iedereen. De dag stond bol van nijverheid.   Dit is geen gezeur, dit is de kolder in m'n kop, secondewerk.  En dit hier liep ik in de oorlog op, ik was een scherpschutter,  ik schoot met scherp, waande mij een voorvader, mijn bleke  snufferd in alle soorten en maten. Zo ging dat in die tijd van   voor de nieuwsberichten, wie niet deugde kon bij het grofvuil.  Ik moest tot inkeer komen, kwam tot inkeer en toen wilde ik  naar huis - tussen de flats laat jij je hondje uit, het kinderspel,   de graffiti, het gekef, alles in nostalgisch zwart en wit. Luister,  brult de meester. Eendracht, klaagt de meester. Wie de schoen  past, begint de meester. Maar wat het ook was, het is verleden.   ---------------------------------------------------------
Voorzichtig. Omzeil de verrukking, dat zinkt toch maar als reumatiek  het gebeente in. We heffen aanvankelijk de jurk tot op de heupen slechts.  De maan fonkelt maanlicht op je naakte dijen. ‘Een waarheid,’ fluister ik  ‘herhaalt zich niet’ & ‘je trekt mij als het trekken van de maan.’ Stilte.   Het droge zand schelpt je nog omstandig haar nee maar de weerstand  in de scène is een kronkeling van eerdere acteurs, het ritmische breken  van de bruisende golfslag wil al dat springtij van ons, een hoogwit ruisen,  het kabaal, namelijk, van de stilte beukend op het witte, mensvreemde strand.   “De verbeelding zet zich door het vel heen aan het vlees.”  “Een verstrengeling van lichaam vindt plaats meestal 's nachts,  de verstilde klomp van het rozige hunkeren, het sensuele  verrimpelt delicaat het strakke dagkleed van de verwensing.”   Ik giet je huid & lippen in de kom met ontbijtgranen. Dat bed, dat daar  met de gele lakens, dat lees ik je in als de lopende code van ons verlangen. 
de eerste kus  met liefde weinig tot niets van doen  kreeg ik van 'la fleur' frans voor 'de bloem'  die zulks genoemd om zijn geloken oogopslag  maar vooral ook  omdat hij nauwelijks tot niet sprak  en bij de minste aanraking zijn kelk geschrokken sloot.  de eerste keer  ging ik voortvarender te werk het was de dag voor ik volwassen werd  de hoogste tijd, vond ik om één en ander te verliezen  ik klopte dus bij iemand aan en miste, 'oeps', de late bus  hij was vereerd en riep: wat romantisch dan laat ik straks de lakens aan de buren zien.  de eerste keer niet zal met jou zijn  we zijn moe  om niet te zeggen uitgeput  ik schik me in je greep en ben vertrokken.
Agendaloos daalt de avond schrikt niemand  als op het station een didgeridoo zijn aardklanken uitstoot  de drum van de passagierstrein aanwelt  en je iemand aan de overzijde van het windverlaten perron  door de bewegende ruiten van de coupé heen ziet 
Er is niets voor te stellen mooier dan een vrouw die in het strijkend avondlicht een tuin in loopt, het waait, ze zoekt naar bloemen, snoeiend, alles als weleer. Daar bukt ze, rustig buiten elke tijd, verbonden met haar wereld, ook de mijne. Ik zie het aan in dit moment en wens
Zo had het moeten blijven: Jij 28 jaar en gehaast. Ik die je de weg wees naar het station.  En dat ik daarna koffie dronk, me afvroeg of je de trein haalde. Jij die geen tijd had om te denken: vriendelijke man.  Maar liefde moest zonodig roet in het eten gooien.
Ik was Abba al voorbij maar Abba haalde mij in het was een jonge dag de dag voordat jij kwam het was zo'n dag dat iedereen je aankijkt en gestalte neemt en: bewogen de gordijnen in de deur er was geen wind knikkend zakte iets opzij een vloed een flakkering van licht in het licht een zingend kleuren van de kleuren naar zichzelf het was de dag voordat jij kwam ik heb gewoon ontbeten denk ik en ik las de krant vermoed ik op mijn werk zo zal ik ook geluncht en weer teruggelopen naar de tram de sleutel in het slot no sense of living without aim maar al die opkomst in het niets de dag voordat hij kwam.
Je had iets aan de heg staan te verschikken; ik haalde de herfstdraden uit je haar, en wist: dit is één van die ogenblikken die ik in mijn herinnering bewaar, tegen de tijd.  Maar straks, als wij al weg zijn en geen weet meer van ons tweeën hebben, straks rukt wellicht in deze zelfde heg de wind nog aan dezelfde spinnewebben.
Zo herinner ik me de voddenkoopman van de overkant. Ik was in deze ontvolkte buurt zijn laatste klant.  Zittend aan het raam zie ik nog zijn volle kar staan. Midden op de weg. Hoor zijn roep. Wat vrolijk en somber stemt, want  als ik er niet meer ben, wie herinnert zich dan zijn stem?
Het strand is wel mijn vaderland, de zee synchroniseert nog monotoon stromen van tegenstrijdigheden. Toch droom ik soms, dat er een hoge boom zou staan waaronder ik mij neer kon leggen, een boom, die breed geloverd in terrassen van takken vogels bergen zou. Vogels, die zingen een voor een, niet tegelijk, en luistrend naar elkaar. Soms droom ik dat: wanneer ik bang ben voor de nimmer bange meeuwen die vrij zijn, maar nooit blij en die niet zingen, maar òf zwijgen òf schreeuwen.
Hier woont een filosoof met geitenogen en bleke, uitgezakte pukkelwangen. Medusahoofd wol gruwelijke slangen, onrustig golvens of juist vastgezogen.  Maar alle zeemansmythes zijn gelogen. Dit dier zal nooit de Nautilus*) omhangen. Alleen de krab versteent, die wordt gevangen. Het weke dier krimpt om zijn onvermogen  om meer dan kliederaar met inkt te zijn. Hij bloost om zijn gebrek aan ruggengraat en maakt zich in zijn nest van stenen klein.  Dan schept hij moed. Met een onhoorbaar schokje ontplopt hij elke nap en stijgt kordaat tot boze ballerina in een rokje.  *) De nautilus is, sinds het uitsterven van de ammonieten, de enige inktvissoort met een uitwendige schelp. 
Ik zei: het zijn de zenuwen, de dokter: het zijn ratten in uw lijf. Ik sprak: ga weg, leef zonder mij.  Nu ik alleen ben, resten mij de resten. Zichtbaar alleen de glans op mij, op de lege vinger na het aanraken van de zelfontspanner.
Hier stond vroeger een gedicht over Adam. Over hoe hij Eva, die nog ongeschapen was, miste. In dat gedicht deed ik wat schamper over de liefde; ik denk niet dat je het mooi vond. Ik gaf Adam de schuld: van het bestaan van verlangen en van de uitvinding van de liefde en van de eenzaamheid. Ik noemde de liefde een 'zoete lege mand' en een 'tweesnijdend zwaard'; ik had het over 'het hart vol krabben' en over 'het verenverlies der engelen'. Ik weet nu dat ik niet het recht heb me zo over het onderwerp uit te drukken. Het spijt me. Kom je snel weer terug?  -------------------------------------------- Uit: 'Woekering', 2005.
Ik heb veel meegemaakt. Vanaf mijn eerste dag zocht ik mijn ouders in mijn ouders tot hun oogopslag vanmorgen. Ook leefde ik veel levens tussen vrouw en kinderen kreeg steeds kennis aan de vrienden die ik had. Onderwijl bereisde ik de halve wereld in mijn land, verhuisde aldoor in mijn stad en zwierf door de vier tuinen van mijn tuin. Ik keek mijn ogen uit naar het weekdier in mijn dagelijkse bad herlas mijn twintig boeken twintig maal, herschreef mijn honderd verzen onophoudelijk en had lief alsof ik nooit had liefgehad.
Het zwembad in om daar mijn voeten nat te maken  eruit om met die natte voeten de tegels naast het zwembad aan te raken  kijken hoe de tegeltenen verdwijnen in de zon.  Een foto die tevoorschijn komt maar dan andersom.  In het bad uit het bad ik zong  een lied dat ik op school geleerd had. 'Looft den heer want hij is goed' en iets met goedertierenheid.
Het onbevattelijke is vlees geworden, een loodzwaar heimwee om de laatste zucht; zijn romp ligt als een rouwklacht op de aarde, zijn voeten smeken rampspoed van de lucht;  hij werd om zijn mysterie afgeslacht, zijn silhouet komt nooit meer tot bedaren;  het leven is een daverende klucht.
Van doden kende hij de naam, hij noemde die en maakte hem opmerkzaam op zijn bestaan.  Hij sprak soms uren met de grond.  Zijn ouders lazen hem uit sprookjesboeken voor.  Hij schreeuwde naar de maan, hij sloeg zijn vuist stuk op de muur; het hielp niets:  ze trokken met miljoenen handen aan zijn naam.
Ja liefste Tot mijn lippen bloeden Tot het plafond naar beneden komt Tot de nacht wit wegtrekt Tot de katten in de tuinen krijsen Tot het licht de ramen openschuift Tot er vogels door de kamer vliegen Tot de buren over het balkon klimmen Tot de fietsers op straat stilstaan Tot het wolkendek openbreekt Tot alles blauw is Tot alles rood wordt Tot de tijd ontploft Tot mijn hart stopt
Ergens in Rusland leest nog een dame. Zij ademt (zoals wij allen ademen moeten) of luistert ademloos naar haar hartslag. Zij kan maar niet geloven dat zij werkelijk leeft.  - Ik ben, Godzijdank, een figuur in een boek ik moet er toch niet aan denken echt te bestaan.-  Zij ventileert alsmaar meer en haar hart slaat af en toe af.  Alleen lezen helpt. Als zij leest, knapt zij op. Dan is het of zij werkelijk leeft.
De badknecht had een oor waar nog een North State achter paste.  Hij hielp de tijd voort op een klok die niet echt liep  verbood als ooit zijn club verloor een naar het matglas opgalmende aria.  Weer in dat broeierige hokje; je vangt in tegels soms een glimp op van jezelf, ontdekt  sporen van roest. Een nutteloze plug. Met ribbelige vingers wrik je hem eruit.  Schuim daalt langs haar rug. Je volgt haar hand, de welving van haar buik.  Vlug naderend geklos. Dat godzijdank voorbijgaat. Het kletteren van hangsels  later. Nog hoor je wel in zinken emmers het snel stijgen van water.
de liefste broer van de hele wereld dobbelt stenen van het viaduct, telt de ogen en keert terug naar start  om een sollicitatiebrief te schrappen. speeksel druipt mee de envelop in, als lichaam en ziel verlangt het hereniging, kent niet de reglementering ter zake.  'het kan morgen alleen maar beter. wij wensen u veel succes.'  broer spingt over de omheining naar de gekantelde vrachtwagen en verzamelt al wroetend en kwispelend wat overblijft.
Patser in geborduurd fluwelen vest. Geringschattend lachje in zijn snavel. Cortéz onder de vogels; ik kwam hem in Central Park bij honderdtallen tegen. Wat zou het dat hij alles onderpoept? Witkalk bij tonnen vol geloosd op heren, auto's, stoepen. Heeft schijt aan ons en geef hem eens ongelijk. Spreeuw, kakkineuze dandy, weet het best: Alles kan hij zich permitteren in dat vest.
wij spelen wasbord op de onderkaak van een dode koe  op de binnenplaats klampt de zomerregen zich vast aan de cactussen schreeuwen de papegaaien de veranda blank  waar de buurman met zijn barbecue  en ik maar controleren of niet alles tegelijk vlam vat  omdat ik denk dat woorden de vorm van een wolk kunnen veranderen  omdat de zon een meisjesgezicht  terwijl ik eigenlijk wil weten of het wat uitmaakt  samen of apart verbranden
De ander zal huilen in de lege schoenen en ze wat bewegen, de kuil in het andere kussen zoenen zolang die daar nog is te voelen maar geen vaarwel bedoelen,  ze zal nog een hele tijd knechten en kinderen moeten zeggen welke koud geworden kleren met hun menselijkheden kwijt weg te smijten, weer meer en hartverscheurend klemtoon leggen op de volgroeide eenzaamheid,  zal later, als de scherpe hoeken van verlies zijn rond gesleten, in onze nagebleven boeken duimelen en hun doel vergeten en niet meer zoeken,  zal eindelijk, nog onuitgepraat en helemaal onuitgesproken slapen met een arm uitgestoken naar degene die al lang niet meer bestaat.
ik steel van je, niet veel van je, of zal ik zeggen dat ik leen. je mist het niet. jij plukt de dag daar waar jij ligt. je wijst de weg met kruim. je maakt het huis blij bij de deur, omhelst haast het adres. je veegt de aarde uit ons bed, zoekt mij onder het laken, ziet wie ik ben. voorspelt geluk baadt mij in rust. zo heel jij mij al jaren, geneest mij door te zijn. jij spreekt de taal die ik versta hoort de seizoenen in mijn stem, aan mijn adem wat ik denk. jij kent de kunst van nu en hier. vandaar dat ik je leen, nee spaar, of beter nog: bewaar.
Maar hij vergat haar te kussen en toen hij het kasteel verliet was het stil achter hem, de lucht was grijs, de rozenhagen hoog en stijf, er scharrelden wat mussen rond, maar hij had haast, wist niet waarom, en toen iemand hem staande hield en vroeg of het al donker was wist hij ook dat niet en zei dat het waarschijnlijk nog licht was en dat hij het zelden mis had en reed toen door. Thuisgekomen werd hij bestormd: 'En? Heb je haar gekust?' 'Ach,' zei hij, 'dát ben ik vergeten,' sloeg zich voor zijn hoofd. Maar toen hij terugkwam, spoorslags, was het kasteel verdwenen, of was er nooit geweest, en hij kwam niemand tegen, de geur van rozen was hij kwijt.
Neem hoe haar woorden glanzen neem hoe haar mondhoeken krullen, hoe zacht het achter haar tanden moet zijn, neem  elke lieve lach in acht sla geen oogopslag over en vergeet geen moment waarop ze spreekt of zwijgt  neem de tijd die nodig is haar te bekijken, te buigen in alle rust, neem ook die  in een zak, één beweging en wat stenen nog om boven- drijven te voorkomen.
Waar je stem is wil ik zijn zoals op onze eerste dag toen jij aan stilte die hem veilig hield mijn naam ontsloot  samen met namen van vogels -  mees, jonge merel; bloemen die daar uit het stof ontstonden - krokus,  sneeuwklok, narcis -  wuifden, geven aan je groet gehoor. Wij spraken met geen woord  van 'ons inrichten', volgden waar warmte ons over de aarde geleidde: in de dag die niemand eerder zag bloemen open, ogen.
Het huisnummer verlicht, waar liefde woont (je zag aan de gordijnen dat dat zo was, aan de kleur van een raam, donker hardsteen, was de geveltuin vochtig, dan wist je genoeg) waar liefde woont, een doordeweekse dag achter een dichte deur, je belde aan, een leven als een oordeel, daar kleef je graag aan het vergankelijke leven. Waar op de dorpel een doorweekte man op iets te wachten staat dat binnen is en zingt waar liefde woont gebiedt, waar hij ook woont, daar stopt het lied. Ging de deur open, stroomde de liefde over de dorpel. Of je stelpen kon.
[Tot de dood ons scheidt]  Zolang gij er zijt, het brood voor mij snijdt, de legerstee spreidt, mag God het mij geven, het lichaam, het leven. Hier ben ik. Altijd.
Die duisenjarige ryk so troosryk en fiktief dui onweerlegbaar aan Iemand het ons lief...  Ons aardbewoners aap genade en almag na wat geen beskeidenhei of feitendwang verdra:  die twee-en-sestigjarige Mafia-voorman weet hy mag nou honderd jaar lank tronkspaghetti eet.  En jy en ek? Ons laat ons oë en hand raak asof die melkwegstoet sy skittering nooit sal staak.
- VEERTIG SOORTEN GEKTE - EN IK die geloofde Dat mijn voorhoofd volliep met heelal Bij elke stap naar een kompas  Met - omgekeerde hartslag en - gedoofde Schaduw. Hoor ik in het carnaval Mijn stem die ik noteerde en herlas  Tot de wind mij beterschap beloofde? Diep in mijn huis woont een veertigtal Vreemden. Met één gezond verstand in hun bagagetas.
ik ween zoals de haan kraait als het ochtend wordt  mijn oog een diamant zonder karaat mijn stem een klank zonder toon  en rondom mij niets dan schoonheid  zo ik een tak was terstond liet ik mij afzagen
De afstand tot de stoeprand schatten moet met bril. In de stad zie ik te veel om scherp te stellen. Ik vouw  mijn koker open, draag ongeslepen zonneglas. Geen etalagepop die mij nog aanspreken zal.  Op zijn best sta ik op een leeg perron. Nu al dagen: tussen twee auto's in. Geluidloos rinkelt alarmlicht.  Lieke zegt van pillen staan je ogen anders. Ik bedenk de man die na zijn operatie plotseling pianospelen kan.  Dan moet ik dus een nieuwe bril die weg in één lijn zonder uitroeptekens opentrekt. Ik ga wel lopen.
Daar loopt hij dus buiten, een vliegje zit op zijn tong en hij spuugt het uit, kijkt of het leeft, laat het drogen op zich, hij raakt met zijn stok al de gele bladeren van de moerbeiboom een voor een aan, ze vallen voor zijn voeten. En de kraai verlaat hem niet. Je wilt hem, hij is nooit meer die daar loopt,  je hebt hem juist nog gezien maar toch: in geen tijden zo helder, geplaatst in het licht, man in leven, alles wat je weet over hem raakt alles wat je van hem ziet en hij staat in die krul van het vraagteken moerbeiboom zo even doorschijnend te zijn,  hoe je hem ziet, zijn gezicht geheven, die driehoek beneden zijn kin, waar zijn keel op het kwetsbaarst, het vel daar gerekt - nooit heb je hem zo, behalve misschien wanneer binnen in je, vergeten - je wilt hem, slaat tegen het raam en hij ziet je, gooit uit zijn hand het vliegje op en het vliegt op.
Alsof het was bedekt met hevig licht bleef haar lichaam mij weerkaatsen, even zinloos dreigend zoals de glans aan messen hangt.  Ik bedroog haar met geweld: mijn lichaam liet haar voor de liefde leven, haren werden touw toen ik ze opbond, een verwonding opsmuk, een gevlamde tatoeage.  Voor mijn schoonheid moest zij dood. Uit haar schreeuwden tegenstrijdige bevelen. Vuistgroot trilde ik boven haar uit. Vallen was genade. 
Die clusterbommen zijn toch godgeklaagd Daarover wordt vandaag geconfereerd Paus Benedictus vindt ze ook verkeerd Omdat het kindjes snel de dood in jaagt
Ik heb het raam dichtgedaan om de zomer niet te horen maar de zon brandt door de muren en de vliegen draaien hun motoren klem in de gordijnen.  Een hond en een kind kunen blijven slapen tot het gisteren wordt. Auto's die nog stilstaan. Adem, zonder te bewegen. Het glas in mijn hand bevat schommelend water.  Maar de zomer is een luid blaffende hond. De zomer is een optocht van geluiden en de vliegen raken niet op. Het raam heeft geen enkele functie.
Wij dansten, moeder, door de keuken je had mij lachend opgetild  vier jaar was ik 'daar bij die molen die mooie molen' van de radio  geboren, losgeschild je kleine vrucht, een zoet bestaan  een appel die zo rood moest glimmen dat je ogen ervan glansden  opgenomen in een wals tussen tafel stoelen pannen  dat het kleine wandkleed moeder dat je in de keuken hing  geborduurd met wolken schaapjes bomen en een molentje plus een boertje met een pet  dat dat helder linnen kleedje met zijn spichtige figuurtjes draaiend mij voor ogen bleef in de warmte van de keuken langs de wanden van mijn geest  zozeer dat ik het ging zingen en mijn ogen moest bedwingen toen je stierf en ik je zag  jij mij zag ik wilde tillen wat er van ons overbleef op een stoel en in een bed  en wij zwierden en wij walsten
Er is altijd een thema en dat ben jij, deugniet, simpel gezegd, niet cryptisch, niet met vergelijkingen, of mystiek, niet met dichterlijke ingrepen, niet met woorden die met elkaar spelen - spelende woorden  betekenen al iets ingewikkelds, het spijt me - jij bent voor mij de mogelijkheid tot eenvoud die, in elk geval, míj ontroert en mij doet werken op papier aan de liefde van een vader die buiten zijn verzen wil gaan voor jou,  in een gewone brief aan mijn dochter. En elke brief aan jou wil ik bewaren, korte brieven, zinnen die al het poëtische ontkrachten en aantonen dat kunst soms waardeloos is. Niet omdat de kwaliteit ontbreekt, maar om hele andere redenen.  Dit wilde ik je vanavond even zeggen, al ben ik alleen, deugniet.
het begon met een lach die onbekommerd van de springplank  duikelde, op het plat van het water,  en nog eens en nog eens en nog eens,  tot de lach, zoveel harder en grijzer, binnen bleef.  ik doe niet meer mee,  schreef de lach,  de tanden hebben het koud gekregen.   het kwam nog tot een eind  toen het water, plat en hard, al onder het maanlicht lag,  als een hoofdstuk afgesloten.
De dingen maken het liefst met dingen kennis  Ze kennen voorkeuren en douanebeambten  Echte dingen zijn altijd de gelukkige dingen   Dingen zijn het liefst geen woorden maar dingen  Die door dingen aan de dingen toekomen  Het liefste zijn ze takel, stofbril en borstel   De dingen zijn graag toegankelijke dingen  Die zo gevoelig mogelijk voor poeder zijn   Het liefst nemen de dingen geen afscheid  Van dingen omdat ze dingen willen zijn  En zich andere dingen willen voorstellen   De dingen zijn heel graag hoedenspelden  Zonder dat ze aan hoedenspelden denken
Nog altijd gelest door een lied van de grond  hingen de takken al laag in het najaar  Bedruppelde webben trokken het bos door  en vingen wat klein was en vleugeltjes had   De idyllische dood van detail en nuance  maakte weer plaats voor het egale witte  geschitter van sneeuw op een winterse  wolkloze windstille weide   Als het maar klonk en als het maar  waar was, en je het zag als je begreep  dat het geen vorm en geen naam had   Dan kwam het pas los en werd aarde  Dan lag er pas goud op het water  Dan brak pas glinster de klomp.  
Van minder een stoel getimmerd, men gaat zitten onder een verbazingwekkend roerloze zon  terwijl de dorpskinderen de vrede bezingen op hun blinkende brommers, terwijl de hemel  ondiep is als water onder een roeiboot, terwijl men woorden laat drijven en zinken  hoort men zich roepen, bloed valt uit de bomen men herkent zich, staat op om te stelpen  hoe hol de taal nu zijn leegte bevredigt, als os zich laat slachten, als vlees zich laat strelen  hoe de vogel ontvleugelt, het huis niet meer woont het brood niet meer eet, de stoel niet meer zetelt  later in donker als men dit uitleest is het heden geweest, zelfs de verte beweegt niet, alleen  op de bodem martelt nog eten, de maan als vanouds maak minder bitter en witter - 
straks als ik wegga reis ik door tot aan de einder van het allerlaatste land  verbonden door zo’n sterke band dat het zou knellen als ik bleef  wacht ik bij bruisende fonteinen in het licht  van zon en maan  tot het kraaien van de haan mij laat voelen  hoe ik terug verlang  naar jou.
Een archeoloog beging onlangs een schromelijke vergissing. In de woestijn van Nevada haald hij vanonder het zand de radioactieve resten van een gokapparaat, waarmee hij het bewijs leverde dat Las Vegas inderdaad heeft bestaan. De arme man had blijkbaar in een verkeerde richting gegraven en was aldus op de laatste resten van onze toekomst gestuit.
Strepen kunnen wel, maar lusjes?  Een mens loopt al vaak kreupel voor het hart daartoe noopt, mooi woord.  Een verbindingskunstenaar heeft dan zijn touw paraat en knoopt, denkt na  pitriet, ach ja en raffia - de wereld buigt.  Hebben we de handjes netjes gevouwen? Heeft iedereen de opdracht van verleden week al af?
Ik had het fijnste gaas van het verlangen lief zoals een zachte bries het lichaam van de baadster en waar ik mij begaf, omgaf er mij een waas van angstaanjagend aangenaam verwelken. En een seizoen lang werd het avond.  En toen - het hart hoog op de wind -  verlangen zich bezeerde aan begeerte, hoe lief had ik dan niet dat feestelijk verlies, alsof een hartstocht mij verloren blies, al werd ternauwernood gezoend  de monstrans van één enkele mond. En elke avond werd het herfst.  En telkens als de sierlijkste der herfsten mij in de wind een onderkomen bood, vond ik in ruisen en in beven een huis om dakloos in te zijn. 
Ik werp ze uit in het loopvuur van de tijd.  ik ben de woordpyromaan.  Mijn geest is een oerwoud waarin menigeen verdwaalt.  Soms steek ik de vlam erin. Opdat men te voorschijn komt.
Het ontbrekend licht barst los als stoom, in stilte. Het licht is als de dood, er komt geen einde aan, het kent geen falen. Het licht heeft een begin van vuur en kalk dat niet valt te bepalen. Het licht is slank. Het oog is sloom, in kilte. Onbewogen waakt het licht als een godin die met ons zinkt als lood, onsterfelijk maar dood, en droog of zacht of dof als talk, in het zilte.
Een slingerende weg en haarspeldscherpe lussen tillen langs brokkelige, overgroeide weringen het tufstenen plateau hoger en hoger, tot voor de poorten van een later in de middag weer ontwaakte stad  voor de kathedraal sluit je vol ongeloof je ogen even en over je oogleden strijkt zijn schittering het goud van een heel verleden uit  getemperd, wijngeel licht valt door wat marmeren triten lijken, met een nervatuur van verkoolde bliksemschichten, van eeuwen terug geronnen levenslopen, van vloedlijnen, opgestuwd en onderaards nagolvend bloed dat in gebergten strandde, zich daar begroef -   iemand brengt een grafstuk, vol overdadig groen en aronskelken, naar de zijkapel, waar hardop, iets te loslippig bidden zelfs verboden is  een lijkwagen draait met hangende vaantjes het domplein op, verspilt zijn enorme motorvermogen aan het vervoer van een simpele kist, het requiem zal dadelijk worden opgedragen  vier pilasters laten, door druivenranken en acanthusblad omlijst, een reeks uitgehouwen bijbelse taferelen zien - bij de jongste dag zoek je je gezicht tussen dat van de vele, vele verdoemden -  je vindt het niet, vooralsnog
Ik stuur je dit boeket van grijze rozen  (stijlbloempjes die veel langer staan dan echte):  stelen van ijzerdraad in groensajetten kousen,  kroonblaadjes van misschien crêpe de Chine,  zilverdraad en geel fluweel voor harten  die meer verduren kunnen dan het mijne.   Zet ze lukraak in lege waterglazen,  draag ze bij paars met ambergele kralen  en als je in de juiste stemming bent,  probeer dan een paar dauwdruppels te huilen.   Brengt zoveel kunst geen ware tranen boven?  Hun blikken doornen doen de vingers snikken  tot naar behoren op mijn werkstuk is geplengd.  Kunst als bedrog eist list - o grijze ogen  die, zelf zo vaak bedriegers, het bedrog  ontwend zijn en niet zien, wat ik hier heb herkend  in grijze rozen, kuis en decadent. 
De hemel is met muizenhuid bespannen en insecten zitten met lood gevuld op straat als het geluid van brekend glas verbaast. Men ziet een hand die fles na fles de hand is van een prototypische bedelares! Ze ademt in en uit en dan vallen er woorden (het, is, roestig) naast de glasbak uit haar mond. Muizenhuid. Lood.
Niet als de slaaf; als je verslaafde. Niet als de kweller; als je gekwelde. Niet als de zwerver; als je verdwaalde. Niet als de breker; als je gebrokene. Niet als de verkrachter; als je geknakte. Niet als de dronkaard; als je drenkeling. Niet als de viller; als je levend gevilde. Niet als de bezitter; als een bezetene zal ik je liefhebben en vluchten, lieveling. 
Het waren mooie jaren toen de geest woei op bijeenkomsten tijdens andermans kantooruren bij versterkte tot zeer versterkte muziek.  Mooie jaren waarin de neiging tot speelsheid der werkende klasse onomstotelijk werd vastgesteld.  Maar uit de ledige hemel viel de ontzaggelijke stropdas.
Het sneeuwt. Op het plein worden de sporen gewist. De man zoekt in zijn krant wat hij mist, wat hem stoort, boven het hoofd hangt en wie zich vergist. De vrouw slaapt, wordt niet gehoord.  De torenklok, op de tijd achteruit, slaat geloofd zij de heer om zich heen en de huizen rollen als egels op elkaar in. Een schoorsteen hoest, werpt een koord, sputtert tegen. Het dorp dooft.  Nog steeds zet de man geen voet aan de trede, hij volhardt in de krant die hij vreest. Nog steeds dat litteken tussen de kaken, niets dat geneest.  Nog steeds geen krakende trap naar beneden. De vrouw slaapt, de man ontleedt het weerbericht.  Hij vindt haar, boven een plas, ijs op het gezicht.
Banvloek of bananenschil? Wat maakt het uit, gevallen ben ik, godgeklaagd gevallen.  Met geen kerk- of sleepdienst op de been te brengen. Alleen voor bokkesprongen nog te porren in een blikveld sprokkelende opsmuk.  Aan mijn zijde dus geen doorsnee toverfee of juffrouw van het tingeltangel, nee, ik heb de eer u voor te stellen aan het forsbeduimeld lentelicht, mijn vamp en zonnekoningin ... de winkeldochter Poëzie.
Wat hij niet kent vindt hij er vreemd uitzien.  Het vreemde vindt hij lelijk. Het lelijke maakt hem bang.  Iets waarvoor je bang bent is gevaarlijk.  Vasthoudend aan de schone schijn van het vertrouwde  wordt hij een wereld op zich.
Mijn grind vaalbruin, door onkruid overwoekerd, is langzaam weggemoffeld in een stilte die niet ophoudt te bestaan. Weg de cadans van komen en van gaan, alleen de echo’s van het heinde en de verte blijven.  Verlangen naar geluiden  die verdwenen als geknars  van staal op staal,  een gele koplamp  die de mist doorschijnt, een knipperlicht dat  in de verte seint en zegt dat er nog steeds  een trein kan komen.  Verweerd en afgeschreven, opgeheven, maar altijd 
Barstensvol tijd dwingt het silhouet van deze bergen een enkele oogopslag. Want precies zo zagen holenmensen de Matterhorn hier als een reusachtig baken de hemel in wijzen. En precies  ditzelfde landschap zal zich tonen wanneer mensheid als een dun maar  koppig laagje overmoed van de eeuwigheid is afgeschraapt. Maar om door wie te worden bekeken.
Hopsa, faldera. Van hobbelpaard tot lijkauto over de kasseien. Het druilde toen grootmoeder werd begraven.  In september schrobt haar dochter het graf al komt er nooit iemand langs. Mijn knieën zijn kapot, mijmert ze. Zo veel verloren jaren. Geef mij een spuitje als ik Alzheimer krijg. Of: arme bonne-maman had schrik dat de konijnen op het kerkhof aan haar tenen zouden knagen. Als het zover is, laat ik mij cremeren. In de grond is magere Hein een lekkerbek.  In de mist over de graven: een kamertje bij haar thuis. Grijze duif staart naar de buis, herkent haar niet. 'Ik heb maar twintig graden en de televisiegids geeft geen goede programma's. Gij  slaapt toch niet met die man van beneden? Hoe kunt ge! Hij is een dief, ik verstop mijn geld.'  De geur van brandend aardappelkruid. Moeder neemt afscheid van de zwanen. De lucht drukt zwaar, de modder zuigt. Artritis in de schouder. Vlug naar huis.  Een hoorspel op de radio in de woonkamer. Niemand luistert. De hitparade. Anti-rimpelcrème. Een rozenkrans in de lade.
Wat heel is kunnen wij niet zien, het is te groot, het past ons niet en niet in onze hoofden  maar wat aan mootjes, haksel is, verkiezeld, kruim, gepureerd, verstoven of ontbonden -   al het verdeelde zit voorgoed in ons.
Geboekstaafd is alles behalve. Zakdoek voor het aangezicht. Wacht u voor de honden in de straat. Schoonheid van roest. De bek vol stenen. De piramide van oude appeltjes. Bij wijze van proef. Het blauw van de plekken. De ontmoeting vond plaats. Bij het mosterdgas zijn wel wat ongelukjes gebeurd.  In mijn doodgezwegen zwijgen.
als dan het koperen keteltje vol as van wat ik was wordt leeggeschud over het geduldig gras, mijn lief, sta daar niet voor schut  en veeg de rimmel van je wangen. Denk aan de vingers die deze regels schreven in onze tijd van verlangen en die je streelden tijdens hun leven.  En lach om wat ik was, onder meer het gesnurk in de bioscoop, de onderbroek die steeds afzakte,  de debiele grap en de logge loop naar jou keer op keer toen ik je warme weelde pakte.
Hoe ik kan laten zien dat ik mij herinnerd heb hoe jij bent, kijk maar hoe ik je kan nadoen.  Niemand die mij ziet denkt dat ik jou ben maar zo denk ik aan jou en verder aan niets.
Ik maak een buiging voor mijzelf uit angst en eigenwaan mijn hoofd raakt de grond dieper! deemoediger! verdwijnt in de grond lager! smadelijker!  volmaakte buigingen zijn fataal ik ben het, ik ben het maar  er is een koninkrijk onder de grond onbeheerd en schitterend  ik weet het.
Na jaren zwoegen werd ik kleurenblind, sloeg vonken uit, kreeg klappen, gaf de geest.  Nu sta ik vaal en uitgepraat op straat en moet steeds denken aan dat lege masker  dat mij zo schaamteloos heeft aangestaard. Nagepraat. Aanbeden. Stukgemaakt.  De zak. Dat hij niet zag hoe levensecht ik de tijd uit zijn ogen at. De zak.  Ik gaf hem Hitchcock, borsten, rampen, sikhs. Ik gaf hem ogen. Oorlog. Noorderlicht.  Maar ik kon gaan. En hij kijkt weer tv. Straks word ik opgehaald en sterven kilo's  dode uren op de stortplaats met mij mee.
En dan gaat het doek op, het rode woordje exit stelt ons gerust. Je concentreert je weer op de verkeerde dingen, in de verte doe je me zelfs denken aan iemand anders. Zo met die sigaret in je mondhoek, een reisgids in je linkerhand, je wapen in je rechter. Verdacht veel  aandacht voor het detail. Is deze verering wel terecht? Hoe ver draagt je echo? Onze kijkzucht overtreft de stoutste verwachtingen, maar het is niets om je zorgen over te maken, jouw schuld is het niet, zoals je daar staat, de afstand ontmaskerd: het beeld is nauwelijks weg te denken.  Er stond iets te gebeuren? Of is het al voorbij, de vingers aan de trekker, de kringelende rook - dat kan ik niet hebben gedaan denk je nog, dat kán ik niet hebben gedaan. Al die achterdocht om niets, gekneed uit het soort stof waar, in een uiterst verleden, dromen werden gemaakt.
Ieder begint ergens anders ik op ms de Caledonia  uit nood studentenwoonboot  met de prangende vraag van dat theezakje pickwick tea blend for one er was er daar maar één van  Moederziel alleen met een godvergeten kopje en een vers vriendinnetje  met zoveel stelletjes om water op te koken  Zou ze iets proeven en merken wat zeggen en vertrekken als ik het in de keuken nat en koud weer liet trekken  Echt erg werd het even later toen zij het in het echt vroeg
Ik stond op en was opeens gekleed in mijn oude leeftijd. Een moment kleefde mijn blik aan het glas dat ik dronk:  mijn hand in brons gerimpeld, de piano onbespeeld. Ik had nu een bevende toon, wiskundig gevoel voor oneindigheid. Het was als altijd nacht en ik zag haar liggen  in een zonderlinge eenheid van gemurmel en slaap, tot ze draaide rond haar binnenkant als uit een wikkel. Het nest bleef droog, de regen buiten ruiste bedeesd.  Ik wist goed dat dit zou overgaan, zo lang het verre, jonge lam kon wachten, bleef ik onbeweeglijk staan, alsof uit de schemer niets te wekken viel.
De harpen hangen als koude koorden in al te naakte bomen en schuifelend aan mijn oor het schuchter snarenspel van bloemen op de akker de krokus wordt geboren de wind hangt zeilen uit.  Wat wij zelden horen het rillen van de huid het geuren van de  liefde als een blank boeket camelia naar méér nog of in elk geval  naar evenveel.
Zoals het lijden niet is te Vermijden, het is gegeven, zo voel Ik een verdriet dat als een spoel uit Een machine in mij losschiet: ik dacht Nooit aan de weg, ik dacht aan het doel. Als ik trappenhuizen van flatgebouwen Zag, die als verlichte ritsen in een Onzichtbare jas gestoken stonden In de nacht, dan waren het ritsen die Ik opentrok. Ik was op weg, blind als een  Zenuw die onder een ooglid klopt, doel- Treffend als een pees die is gespannen op. - En drie uur reizen voor één nacht Met je samen, en dan te moe om je met Liefde te beslapen - was ik altijd Onderweg zonder ooit thuis te raken, Wat ik vergat, omdat ik aan niemand en Niets anders denken kan dan dat en hoe Je laatste snik onder mijn ontembaar En ellendig ik geklonken had.
Toch staat in je hand geschreven mijn spaanse vluchteling er is geen ontkomen aan je lot wacht in Ispahan*)  maar kom eerst in mijn oksel slapen kleine labrador met de koude voetjes en snik me je vergeetmenietjes  onder de linde zal ik dansen met jou mijn speelgoedbeest en ja dan voorgoed vergeten  daarna zal ik je frans leren fais-moi une fleur fais-moi el Cid Campeador*).  *) Ispahan: oude hoofdstad van het Perzische rijk *) el Cid Campeador: Heer Kampioen, een bekende Spaanse nationale held en de belichaming van ridderlijkheid en deugd.
water slijpt steen al eeuwen  druppelt  tel na tel de bron zich  tot een beek  die eerst verborgen, schuchter,  grillig,  zich een pad  zoekt naar  het meer  dan langzaam  verder nog naar zee.  zo ebt graniet zich terug  in de natuur
Als hij lacht dan sneeuwt het rozen zijn wenkbrauw is een dennenbos of brandnetels, wuivend in de wind. Als hij lacht dan sneeuwt het rozen, ik heb hem lief, ik ben zijn kind.  Zijn oor een vat vol fluistering, het fluistert er vol rozen en honinggeur hangt in zijn haar, zijn hand, een korenaar. Het sneeuwt, als hij lacht, vol rozen.  In een zwerm vlinders wandelt hij aan mijn zij, tussen berken. De vlinders aaien de rozen, ik aai zijn korenaar als een vlinder sneeuwt hij rozen.
Laten we de kamer voor wat ze is: het verlangen om te wonen. Laten we de gordijnen dicht alsof we nog niet weten hoe het zal aflopen.  Jij slaapt en alles is wakker. Je lichaam is stil en herinnert. Je adem is een barst in de lucht. Een lege droom adert in je slaap.  Ik ril van je verte en fluister. Mijn woorden zoeken het vermogen je toe te dekken. Beneden lekt een kraan, tikt de tijd en bloeien de rozen.
de nacht een onschuldig anachronisme. Jurken van grijs, de lichte rouw, in mijn bed krioelt het van overgrootmoeders die haastige woorden nog happen, de zwanenhalzen in elkaar verstrengeld.  Dit ochtendlicht een mes met benen heft, snijdt knopen van de rouw. Mijn hoofdkussen mompelt wat brokken Bach, mechanisch, maatstrepen van crêpepapier. Waarom lachen ze dan,  de overgrootmoeders, en buigen alsof, bokkendansen op een deun van pannendeksels en gebarsten fluitjes. Ze zwaaien en struikelen weg in het rookgordijn van deze dag. Een voetafdruk bewijst: 'Ik ben een kloof.'  Scherfjes, ondeelbaar klein, geen mozaïek maar as op onze lakens. Het duurt uiteindelijk allemaal niet langer dan een maat of acht, ik vraag me af of 'gulzig' te plaatsen is voor 'mes'.
Vermoeden begint te schitteren narcissen als paukenslagen, tulpen als vurige tongen oorverdovende lente,   Wij roepen de mensen naar plein en tuin, om een zelden geziene bloem te helpen openbarsten,  Je zwijgt en kijkt
geniet op mijn banken vergader op mij ja voetbal betoog verlies in de massa mekaar uit het oog -  maar geef dat ik niet met mijzelf overschiet  kietel mijn flanken met  de rankste der skaters versier mij met kruiden & kramen voor uw gulzigste eters -  maar geef dat ik niet hier alleen wortel schiet  sta op mij in de rij om ter meest om ter langst maar laat mij niet liggen & vergeef mij die angst -  ik ben maar lijk gij en gelijk ieder mens:   van mijn essentie -  de leegte - ben ik zelf nog het bangst  ----------------------------------------------- gedicht voor het Thaterplein 
Wij varen met zijn vieren door de tijd, wij en twee mensen die wij vroeger waren. De koers is goed. Ik maak je geen verwijt. Uit liefde kan men heel wat slechter varen. Ooit vielen wij in bijna alles samen; jij hield van mij, en ik, ik hield je vast. Nu dragen onbekenden onze namen op oude foto’s achter in een kast. Vanuit de spiegels zien zij alle dagen  in het voorbijgaan, met verschrikte ogen, hoe vaak wij nog maar net kunnen verdragen dat wij ons met onszelf hebben bedrogen. Wat zijn we mooi. Tenminste, voor een kwart.  Ik heb je lief met half mijn dubbel hart.  ------------------------------------- uit: ‘Elders in de wereld’, 2008.
Ze heeft een regendruppel in haar hand, een klein gezicht maar slecht gemaakt. Ze wrijft hem droog.  Het waait onder haar vliesdun kleed; ze vangt, verkleumd, een nieuw gezicht en spreekt ertegen: lief is klein en klein is overboord voorgoed verloren.  Wat ze heeft dat mag ze houden: mager haar en wit gezicht van louter wind; een vuist zo rond of daar een angst begint.  Eén dunne rug onder de storm - een juk onder een juk -  twee schouderbladen om ter bangst.
Zondagmiddag, de krekels naaien de stilte. Ik volg de spoorbaan, de brandnetels bloeien, de bramen smaken naar niets en naar bloed.  Het dorp ligt verscholen in dichte grijzen. Ik herken het, dit lopen: zo kwam ik thuis. Van het nog warme huis staan de ramen wijd open.  Het bijna doorzichtige hoofd in de kamer is van mijn vader, hij kijkt niet naar buiten. In de hemdsmouwen wacht hij op onweer en regen.  Zo jongen, zal hij wel zeggen, dat is lang geleden. Wat brengt je hier? Waar heb je gezeten? Hij vraagt niet maar gebaart: hoor, het begint.  Hij loopt naar de deur, naar de stromende regen. Hij zal zwijgen en knikken en alles vergeten.
Schilders van de hoge wolkenluchten wat betekent dat blauw, dat grijs waarmee jullie je dromen saust? Dit doek kleurt zich met oneindigheid Een kleur die niet op jullie palet voorkomt  Wij zeggen dat daarboven het soevereine lachen rondfladdert en de sleutel tot de mysteriën  Wij zeggen dat  de dichter daarboven er zijn troon heeft en zijn gevangenis  Hollandse schilders wat betekent dat blauw, dat grijs waarmee jullie je dromen saust?
in een niet nader aangeduid seizoen schreef ik in de ik-vorm een tijdloos en meerduidig gedicht over het raadsel van het bestaan dat met weemoed en humor tot nadenken stemde en ontroerde het had geen strakke vorm er kwamen zeekoeien in voor en berekeningen van salonbèta's die wel klopten maar niet van toepassing waren en woorden zoals houtekiet waarop je niet kunt rijmen alsmede koenraads kleefpastei en zeezoutwit dat altijd blauwer opdroogt dan je dacht en iemand die zie hebben jullie dat nou ook maar iemand had dat ook het was een ideaal gedicht
Een kom witte rijst Naast een bruine boterham Levert een gedicht.  Een kom bruine rijst Naast een witte boterham Daarentegen ook.  Ik zou zo gelukkig Nooit vormen durven kiezen Die ik niet aan kan.  Zonnen rijzen op Uit rietomkranste sloten Regen tegemoet.
Ik kan poëzie waarderen.  Wanneer ik een gedicht gelezen heb  zet ik beneden aan de pagina  ernstig  een nul of een één.   Bij twijfel cijfer ik per strofe.  Hun gemiddelde wordt afgerond en  eveneens onderaan genoteerd.   Als ik de bundel  uit heb, tel ik alle enen  op en deel de uitkomst  door het aantal gedichten.
Je hebt het hart niet om de stenen te begeren; maar stenen dauwen als je loopt.  Het huis heeft licht gedronken. Wankelend komen stemmen in de oren, de messen zwellen scherp op snee.  Plots helt je lichaam iets te ver. Ik ben dit niet gewend, dit snikken van je harde armen, dit warme klauwen  in mijn hals De bloemen gillen roze. We slapen ons voorbij.
Roddels en geruchten? Verboden en/of afgedreven vruchten? Alles, ik zeg het nog  's alles wat men zegt is afval, zinkend nog, verdwijnend in het kielzog van een kwijnend leven:  en steeds opnieuw verlengd gegeven, nooit genoeg verstopt  en makk'lijk weer te vinden; nimmer weg te snijden, ook niet af te binden.  Nooit ver genoeg geschopt ten prooi aan vele Winden.
Deze oefening is niet de eerste de beste Deze oefening liegt er niet om Je moet ervoor in snelle auto's springen En uren en uren drinken En uren en uren zeuren En uren en uren drinken en drinken en zeuren Met het zweet in je handen De opgezwollen krampen In je linkerbeen voor verdragen Met het zweet in je nek Met het zweet op je voorhoofd Deze oefening belooft weinig goeds Deze oefening is niet de eerste de beste Deze oefening liegt er niet om En uren en uren zeuren En uren en uren drinken en drinken en zeuren.
Er was Assepoester die het vreemd vond dat de prins dat glazen muiltje nodig had om haar te herkennen. Al die tijd dat haar zussen bezig waren hun voeten in dat schoentje te persen, stond ze naast hem. Hij had toch uren met haar gedanst? Hij wist toch hoe ze rook? En bewoog?  Er was Assepoester die hoopte dat de prins haar meteen had herkend maar niets had gezegd. Hij gaf de zussen ruimschoots de tijd te doen wat ze konden om toch in dat schoentje te passen. Eerst moest die hamer gehaald en die zaag, die teen eraf en die hiel. Wraak op die wezens die zich hadden vergist door niet heel veel van haar te hebben gehouden.
Ik ben ouder in het water.  De lucht die op mijn schouders slaat, de sneeuw die valt in mij en die niet smelt maar droesem is.  En wat er uit mijn handen glijdt. Ik wacht als berg.  Het is de zwaartekracht. Dat ik niet houdbaar blijf. Was je handen. Spoel mij uit.
Het nieuwe jaar begint met zachte vlokken die zachtjes dalen en onwillig landen. Het aarden wordt hun dooi, of ze zich branden aan warme aardkorst, hete huizenblokken.  De aarde drinkt de sneeuw met grote slokken en raakt verkild tot in haar ingewanden. De vlokken winnen door hun massa. Wanden van groen worden van spikkelwit doortrokken.  De grondverf dekt. Dimensies dijen uit. En kijk, daar is de kerstkaart, rijstepap. Een hond danst lachend met een wolvensnuit door zindelijk wit Hollands poollandschap.  Een Alptraum van één dag. De witte bruid lost zachtjes schreiend op in grijze drab.
Je bent er nog. In deze zachte vreemde heb je op mij gewacht. De deur staat aan. Mijn lippen raken je. Ik neem de stille bewijzen waar van je bestaan.  En naar de dood getekend door de jaren hervinden wij met onze ogen dicht het leven in eenvoudige gebaren. De eerste merel zingt het donker licht.  De wandeling, de brug. Knotwilgen duiken op uit de nevel, aan de overkant het bos waar zich de herfst laat ruiken. Ik voel je vingers grijpen in mijn hand bij een gerucht terzijde in de struiken. De zon gaat op over dit avondland.
ik sta op het balkon met de wens een blad te zijn, behorend tot de populieren, zwierend in een wind van zon  sloom danst mijn schaduwvlek, onder het gewicht van de hemel, met de dofgroene spiegeling van het vetglanzend bladerdek  door mijn fijn vertakte aderen welt wit spuug van goden, het chlorofyl voor de mensen het bloed van de bladeren
Hoe houdt men zich staande in het jaar nul? Het licht reduceert ons tot een landschapje, waarin ik vrees dat ik niet zweef maar slaap. Hoe de vloer slijt waar ik loop, waardoor ik hier ga en hier blijf. Misschien beter blijven dan gaan. Wat een smoel. Waarom sta ik voor de spiegel? Veertig ben ik, geen veertig ben ik. Een kop draait op germanismen, narcismen, zonaanbidders, ze steken net zo lief jouw voet als een theezakje in kokend water.
in alle vroegte doodstil opgestaan om nog eens het eerste licht te zien. Wassen, oude kleren aan. Koffie en dan leven voor het open raam.  De meeuwen draaien om wat brood. De kinderen slapen nog aan later jaren. De duif zit dagelijks in de dakgoot. De wolken kijken werkelijk te varen.  Terwijl ik het zit op te schrijven, geen andere vraag zie dan het kijken, komt er traag beweging in het huis. Nooit wil het bij kijken blijven.
bomen bossen eensgezind takken wuiven westenwind regens ranselen akkerland hoofden hoeden waterstand
Hij staat omdat het moet in zijn altijd open deur, geeft ieder uit verweer een trage, droge hand.  Hoe gaat het, goed met mij, volleerd souffleur, en maakt zich telkens weer  volmaakt van kant.  Iets heb ik nu ontmoet in zijn verwarde boze geur. - En met u, mijnheer? Zijn ogen zijn verwant.
De achterkant van Rome is een koker met harde stemmen, was die hangt te drogen.  Hier klinkt in mei een oude lente met in de ochtend oud geluid  van duiven, terwijl de nacht blijft kleven aan de stenen; er grauwt alleen  wat dag doorheen. Vanuit de kamers is de hemel dicht; pas als je  uit het raam buigt, kiert hij licht. Beelden van Huisraad,  Golfplaat, Afvoerbuis: een tempel van god Onooglijkheid.
Steeds - steeds anders zijn. Schaduw slaat gas aan, melk kookt over koningsblauw geruis. Meneer de koelkast weet niet dat zijn kou wordt weggenomen en Jezus erboven hangt aan een kruis - ik roer de suiker los. Zijn kroon lijdt aan verleden tijd: kristal voorbeeld - ik ontwerp dezelfde dingen, dagelijks overnieuw, 
Vandaag van werk naar kamers toe is er een lichtheid in mijn ledematen. Ik ben niet onbekend, uit wat ik doe blijkt onderling verband, ik werk de maten  die niet groot of klein meer lijken. De tijd bepaalt zich niet tot ongenoegen, het lichaam is hier niet met angst te vergelijken, waardoor ik ondervind dat men zich in kan voegen.  Bladeren vallen naar de aarde, de namiddag is geel en opgemaakt, lege metro's waarin niemand ooit naar huis toe gaat.  Ik geef aan dit seizoen een waarde van veel te grote woorden; de stilstand waakt
Vanochtend was de wereld weer erg goed begonnen met blauwe lucht en hier en daar een wolk van zelfgesponnen suiker, en in haar schaduw op de grond een koe, maar als altijd hield ze het voor bekeken toen ik onder haar door reed, over haar heen, en hoorde dat er vandaag geen doden maar wel een paar gewonden waren, en dat we mochten hopen dat de hemel op zou klaren.
Vanochtend werd ik wakker in een droom van iemand die een huid van vlees bewoont.  Ik kon niet vluchten, ik was geen Tsjwang Tse die had gedroomd dat hij een vlinder was  en zich bij ochtendlicht afvroeg of hij, Tsjwang Tse, gedroomd had een vlinder te zijn  of dat de vlinder droomde als Tsjwang Tse te ontwaken, nee, ik was een mens,  een taai skelet met tweeëndertig tanden, twee handen en een tragisch intellect  dat met een angst voor klokken was behept. Maar langzaam, bijna heilig, stond ik op,  gaf mijn gezicht een hand en ritste mijn gedachten dicht. Dit is mijn dag, wist ik.  Hier lonkt een spiegel naar verwonderd licht. Daar breekt een vlinder uit. En dat ben ik.
Is dat nu Despina*), die vrouw met sproetig masker op, te bleu voor poederkwast of lippenstift de man voorbij die naar haar lonkt als zij in goedgevulde jas haar dromen aanglijnd laat lopen in de straat.  Zij ziet zichzelf zo anders want een heksenbezem en geheim godin gehuld in rozerood en rinse charme granaatappelgelijk - die je moet slaan wil hij zich korrelig geven aan wie naar hem dorst.  *) Despina is een maan van Neptunus. De maan is in 1989 ontdekt door S. Synnott m.b.v. foto's gemaakt door Voyager 2. Despina is genoemd naar een nimf uit de Griekse mythologie. Zij was de dochter van Poseidon en Demeter. 
Zo is het. Met je rug in het gras. Boven drijft de wolkenwereld voort.  Nog hoger druipen de luchten van het violet. Diep regent het de grond in.  Een avond vervluchtigt, zo stiekem proeft de zoute wind aan de zachtheid.
Ik lag met mijn buik tegen de aarde beestjes weg te jagen van de bloemen vlakbij mijn borst.  Er had van alles kunnen gebeuren een vliegtuig kon landen een boom kon verjaren een groep bejaarden kon worden gelucht.  Maar er kwam een oud vrouwtje op een ezel met een deken over haar benen over het bospad voorbij.  Zij zag mij en groette. Zij zag mij en groette  alsof het de gewoonste zaak van de wereld was, alsof zij bloemen plukte alsof zij al eeuwen lang achter een boom had gewacht
ik hoor het 's winters van de uilen die hier schuilen en van de blauwe reiger  in het riet,  nee, wachten tot de lente  hoeft echt niet begin vandaag nog met het keren van het tij voor het te laat is: de verandering ben jij!  vlecht dan een krans en 
Ergens moet je zijn, God, het oog van de storm waar het rustig is, geen plastic look, ze zeggen dat ik als een zombie dat jij die vleugels van mijn woorden stal. Je zag in mij misschien verloren tijd of slechts een Volvo (480!) total loss gereden, een open achterklep de sleutel er nog in, dwars door de nacht, daar had je niet op zitten wachten schat ik zo en op die sportcoupé van Jaguar (XJS V12 British Green!) al evenmin (de accu trok in een klap leeg).  Je schudt je godenhoofd, de wereld beeft.  De nacht verkleurt naar donkerblauw, ik denk: Bereid je voor op deze kus,  is het voorbij en deed je niets.  God is ontsnapt, dacht ik, tijd is voor en achter tijd en alles wat daaraan ontkomt, is huge. Daar moet ik zijn, daar zindertrilt, daar ritselt het, geen tijd, daar moet ik tussen zijn,  en waar jij onder, ik slechts boven was.
Je hebt natuurlijk mensen die van alles maken: vloeren, deuren, ramen, daken, noem maar op maar een man van vier muren, zonder huis -  ze sloeg alles 's ochtends om haar schouders en liet hem hier om te getuigen staan. Hij zag haar  krimpen langs het nog niet vermolmde hek de nog roestloze afrastering, over het gras dat nog gemaaid moest, langs de rivier enzovoort, en berekende hoe lang nog  tot er niet meer van haar over was. Toen had hij gekucht en geprobeerd zijn schouders op te halen.
Molshopen? Of hebben de doden  gewoeld vannacht? Vergeet het  maar. Niemand hier ziet hoe de  bloemist boven lege emmers lacht.  Lang blijven de tulpen stijf. De doden ook. Niet eens met tegenzin.  'Kom in de kelken, geel en rood. Kom, regen schenk nog eens in.'
Die staat er met zijn voeten in het water die trekt een vis zieltogend op het droge.  Wat trekt er aan zijn voeten? Sluipend water, een wieling van nog ongekende kracht  zuigt alle vaste grond weg bij zijn laarzen. Hij trekt zich terug - ik nader op de oever  twee kleine kolken mompelen waar hij stond, een brasem hapt naar adem op de grond.
Mijn hospita brengt mij mijn avondeten en veegt het vloerkleed aan, terwijl ik eet. Ofschoon ik liefst de waarheid maar niet weet, vraag ik haar schor of zij iets weet van Greetje.  Zij laat de schuier rusten op het kleed dat, op de rand na, in de volle breedte haast al zijn bloemmotieven heeft versleten. Ik slik en proef de zoute smaak van zweet.  Ze geeft geen rechtstreeks antwoord op mijn vraag. Nog op haar knieën zittend, met de blik van wie eerst zien moet, eer zij het gelooft, antwoordt ze stug: 'De meisjes van vandaag verwachten van het leven meer dan ik. Ze halen zich van alles in het hoofd.'
het kind onder de appelboom telt tot honderd, ze draait zich om en loopt door de zonverlichte, gele tuin waar hebben ze zich verstopt?  dan vliegen ze langs haar naar de boom, krijsend en met wel honderd bewegingen tegelijk ze weet niet waar ze het zoeken moet  ze knijpt in een appel en noemt hem appel, appel.
Ik kwam aan een oase, een vrouw stond blootsvoets in zichzelf geschaard lege ogen boven een mond vol krijt levende afwezigheid. Zij strekte zich  tot in de verten uit, eindeloze bruid. Lemen voeten kreeg ik, veren van de vogels die haar omhalsden ik voelde mij zo wijd als zij.  Zij openbaarde mij een glimp van heiligheid, mijn afgeleefde kleren gingen glanzen in het eigeel licht dat zich uit alle hoeken repte de barsten in mijn kop en leden beelden, mijn wonden werden vlees.
met uitgestrekte armen omvat hij sprekend: ga achteruit, weg van mij! gewijzigde aansprakelijkheid zijn ga of zijn eega  landheer vissend in eigen water na een lichtmis voor Maria wat een idee! van golvingen voorzien  en verheffen tot iets volmaakts
op de kortste dag zijn je dromen het langste over zomertijd  bij kale takken werken piepkleine knoppen aan een nieuw begin 
We hadden ons gehuld in lange zwarte jassen en schuld die tastbaar in de benen hing. De berg op moesten we. Een hoop mededogen. Geen bluf, geen blarney, maar boete doen.  En boven breekt de zondvloed los. Tussen lijf en leden struikel je. De aarde smakt obsceen en maalt de varens in haar luie kaken. Het land is weggespoeld. Dit is een total loss.  --------------------------------------------------------
Als ik hem zelf gebrandmerkt had kon ik de tekenen herkennen en zou ik weten wie hij was.  Maar zelfs het vuur dat zijn verminking heeft aangekondigd, is mij vreemd.  Ik kan de vlammen niet verstaan, al praten zij in vele tongen: Er is niet één, die tot mij spreekt.
Ze staat stiller dan een staande klok stil kan staan.  Dieper dan stilte vallen kan tussen stoelen achter een tafel waarop twee flessen stil staan, neemt ze plaats in de ruimte vol van haar stervende beweging.  Lager dan een engel vallen kan, zinkt ze in zichzelf.  Als god dit ziet, noemt hij de kamer hemel, de seconde eeuwig.
Waarom noem ik het bottending lichaam? Omdat het nog verschijnt. Ander goed, zachtere have liet de ribbenkraam als het licht dat tussen het zwaarder staande roet  ontsnapt bij waar branden. Wat er blijven zijn spikkels, stof dat warrend wolk moet worden, vlokkenpilaar die in de wind zal stijven, groevend nog de lucht die mij omgordde,  krassend nog naar adem die niet bleef maar verder, langer kwam dan aders waren, opgeheven boven handgestreef, uitgegaan waar bot niet zal bezwaren,  wakken latend - wonden uitgeleefd door wat niet meer in deze handen heeft.
Het moet er zijn als aan een stil ontbijt, erinyen * weggesloten in de honingpot -  wat zij wraakzuchtig neuriën raakt ons niet meer.  * erinyen - (Grieks) wraakgodinnen, furiën
Je lippen tintelen van roomijs er staat een accordeon te liften. Alles heet naar streken, twee donkere kinderen trekken blij een straat uiteen.  We leggen onze harten niet op tafel, slapen onder velaren*. Kijkend naar twee handen lopen we terug van de overeenkomst, en heen. Daarna zijn we ingepakt, nog nat.  Een vuilniswagen rijdt voorbij.  -------------------------------------------------------
Ja, ik geef het toe, ik beken het openlijk: mijn lichaam was altijd een toren zonder uitkijk. Ik heb hem steen voor steen in folianten gepend ik heb mij geplooid naar de tijd en de trend.  De stenen die ik uit de wand verwijderd heb zijn de woorden waar ik dit gedicht mee schep: ik kijk naar de wereld waarin gij woont en al zie ik onscherp en ben ik vreselijk stoned  er is iets dat mij niet ontgaan kan mijn toren is gebouwd in mijn eigen toren. Ik weerhield mijn lijf niet in de groei tot man maar ik zaag geduldig aan de pijlers die mij schoren.  Het lijkt niet erg duidelijk misschien mijn keel snoert dicht en mijn tong heb ik gebroken toen ik spreken leerde. Ik heb niemand ontzien. Ik ben wereld, in mij is onstuitbaar de doodsbloem  ontloken.
Met werk* en pek een boot gebreeuwd*. Genaderd het land waar niemand landt. De naden werken. Zinken. Geschreeuw.  ------------------------------------------------------ * werk - gepluisd touwwerk om naden tussen planken te breeuwen  * breeuwen - kalfaten, de naden in de huid  van een vaartuig dichtmaken
Na alles dit. Een vreemde, afgeleefde blik in een beslagen ruit. Dat afgehakte hoofd, die Hitler zonder snor: ben ik dat echt? Heeft daar, in die verwaande iezegrim, heeft daar een moeder in geloofd? Mijn god,  waar is die plunderaar die met Walküren sliep, de dichter die op vogels en violen reed? Ik ben zo moe, zo vastgevroren in een vloek, en in de vuile ruit die zich verspreekt zie ik nog één keer mijn verloren blik,  omlijst door angst en rook en zelfverwijt. Te laat. Geen hartstocht dreef mij naar de grens, geen Gorter of Lodeizen greep mijn pen. Te laat. En zoals alles wat met leven is behept ben ik op weg en kom ik aan.
De vensters behangen met langdurige landschappen, een zak met slanke handen aan een meisje voeren van achter de tralies die mijn vingers zijn.  Een ooggetuige van het zwart uithoren op de hoek van twee nachten en geduldig wachten tot de schaduw uit de bomen valt.  Mijn ogen wegens verbouwing sluiten en haarfijn dromen dat ik een ver verwant werd van mijzelf.  Van mijn verveling grote vliegers vouwen, van de vissen de schaliedekker zijn en van de mens de mens.  Een steentje in de diepte van mijn droefheid gooien en tellen tot ik de tel kwijt ben. En herbeginnen.
de dagen weer korter, binnen rekken de kaarsen hun vlam naar de sterren buiten scharrelt een vogel als teken van leven.  als wanhoop gelijk loopt met het donker
Terwijl mijn bange norse vriend in bed zit te rillen in zijn Noorse trui  bedenk ik nòg meer liefde en hoe die liefde te beginnen.  De buren spelen vals piano maar wel met gevoel. Zó  wil ik leven, vals maar met gevoel.  De piano houdt op en mijn bange norse vriend begint in slaap te vallen
Berispt mijn hekel aan geografie met blauwe meanders, zeeëngtes,  havensteden op mijn benen. Herhaalt in ademnood rampzalige tentamens  economie. Beheerst tal van richtingen. Inzichten in ruimte, tijd in weefsels  uitgespreid. Sprint windingen. Zet verdichtingen uiteen. Zucht  pneumatisch. Verdeelt hydraulisch lust. Trekt zich lauter mechanisch   af. Niettemin zindelijk. Lekt zelden. Braakt amper.  Doorgaans ongevaarlijk. Tenzij men het voortijdig wekt..
de warme glans van je gezicht weerkaatste in het avondlicht - hoog van kleur en transparant  het oog wil ook wat, zei je. ik ben al bijna bij je. kijk me nu eens lekker dansen in die ronding van je hand
en wil er niet uit. Zij rekt zich uit en maakt met haar handen van die schokkende bewegingkjes boven haar hoofd.  De wind is intussen gaan liggen. Het riet beweegt niet meer en op de plavuizen vloer is ook mijn schaduw vervluchtigd.  Rozenmond in haar denken is leeg. Gedachtenloos strijkt zij de kleine luchtbelletjes uit haar schaamhaar, van haar dijen. Rozenmond ligt  in bad, wil niet uit bad, komt ook niet uit bad. Zij draait de mengkranen open, duwt het hefboompje omhoog en laat het nog uren en uren regenen op haar schouders, op haar zo mooie hoofd.
Haar handen omklemmen licht. Wind houdt haar gaande, steeds verder weg van wat zij weet, van wat haar voorkomt als echt, het bestaande,  tastbare: van een lichaam het gezicht, van eenheid de breuk.  Verkoolde rest van wie, brandend, onverbrekelijk waren.
Later zul je bij me wonen. Later zijn we met z'n beiden. Dat bedenk ik soms, wanneer je giechelt met de an'dre meiden.  't Is voorlopig nog maar beter om de zaak geheim te houden, 'k zal je nog maar niet gaan zeggen dat ik van je ben gaan houden.  Later ga ik reizen maken heel alleen, naar verre landen, en daar ga ik mensen redden, redden met mijn eigen handen.  Iedereen zal in de kranten van mijn grote daden lezen. 'Waarom zou die mensenredder zo ontzettend moedig wezen?'  Niemand zal de waarheid weten, jóu alleen zal ik 't vertellen: later, als ik zó beroemd ben dat ik bij je aan durf bellen.
Hij is zo dik en zij zo klein hoe zou ze hem omhelzen. Hij is zo moe en zij zo klein hoe zou ze hem begrijpen. Hij loopt zo slecht en zij zo klein hoe staan ze samen stil. Hij is zo grijs en zij zo klein hoe. Hij wenste iemand, onbesmet door zo'n onhebbelijk verleden als het zijne en zij is zo klein.
Moeder hangt haar jas over de keukentrap. Dit is de man met de schouders die ik liefheb, dit is de juiste lengte torenhoog.  Dit zijn haar woorden de man in haar stem de melk in de pan het brood op tafel.  Hoe dit alles de keuken verruimt. Hoe kinderen de minuten tellen.  Moet dan de betekenis nog worden opgezocht als de lucht over de messen waait en moeder rokend in de keuken staat als een braambos, als de slag bij Waterloo?  De boodschap van dit alles is eenvoudig: er is altijd een reden een keuken te bedenken maar meer nog  zie hoe alles wordt vervangen  de meld, het brood het goede van de messen in de keuken en het langzaam uitdijende fornuis.
Stuur jezelf op patrouille door de dichte wouden van je schroom.  Verken de plek waar zelfs geen zonnestraal meer door de bladeren van je bedeesdheid dringt.  Hef daar een oerkreet aan, zo'n volslagen authentieke brul, die zich als een laaiende loper uitrolt door het struikgewas.  Veeg alle gêne onder dat tapijt en kom eroverheen, als eregast van je eigen wapenfeit.
Ik woon vlak bij een lijkenhuis Je ziet er niets Ook is er niets te horen Behalve het gezoem van ventilatoren En van de doden niets dan goeds.  Daarachter licht het kerkhof Je ziet er niets Ook is er niets te merken Behalve een paar scheefgezakte zerken Als drempel voor de eeuwigheid.  Een mollenvanger lacht naar mij In de nabijgelegen wei en zet zijn klem.
Zij hebben ons hart ingepikt, Onze groei, onze poppen genekt, Onze tuin op de trein gezet, Ons verblind met hun lichtende as.  Zij hebben de zwarte zak Van hun afwezigheid strak Over ons heengetrokken En toen onze oren verpest Met de ruis van hun hemelse spraak.  Dus waar ik vandaan kom, daar Moet je die opgebaarde Nog lichtjes blozende doden Lang en bedachtzaam slaan.
Zo stonden wij tegen het krakende hek, zo buiten de wereld als paarden.  Het was weer aarde, gier en soir de paris, een avond van waar en wanneer.  In mij kwamen vergeten regels omhoog, zachte op nacht rijmende landerijen,  maar jij fluisterde: hier, hier is het het fijnste, waar je nu bent, waar je nu  bent met je handen. Zo lagen we tegen de aarde en tegen elkaar, terwijl het hek  kraakte tegen de opdringende paarden.
Ik heb vannacht met Haleine geslapen. Ik ben de bijzit van mijn eigen vlees geweest.  Ik heb onder een donkere maan naar een liefelijke blauwe lucht  geslapen.  Twee vogels hebben stro in mijn handen gelegd.  Twee vogels  hebben gefloten als fluiten, als noodweer, als kwade dagen in aantocht.  Ze zijn weer weggevlogen.  Alleen Haleine is gebleven.  Jazeker, Haleine verlaat mij niet.
Omdat jij wist dat ik het was En niet je laatste minnaar De knapste van de klas Omdat je blozend voor me stond Naïef en van de kook Omdat jij smoorverliefd was Daarom was ik het ook  Omdat jij bij mij blijven wou Ondanks mijn bot gedrag Die vrijgezellendrift Gepikt hebt elke dag Omdat je maling aan de mensen had Aan geroddel en gestook Omdat jij zo graag trouwen wou Daarom wou ik het ook  Omdat jij door bleef vechten  Op het randje van de dood Het wrede tedere leven In je armen sloot Omdat je onomwonden Het huwelijksbed indook Omdat jij zo graag kinderen wou Daarom kreeg ik ze ook  Omdat jij leven kunt Met mij zoals ik ben Omdat jij altijd anders bent Dan ik denk dat ik jou ken Omdat jij jouw heilig vuur Niet verstikken laat in rook Omdat jij weet wat liefde is Daarom weet ik het ook
Pan, tot de rand gepompt water, een anker, zanger van butsen sist op geblakerde staven.  Steken droog hout in de stapel, brengen de koude tot kook, vatten smoezelig weefsel, zij tillen het bijna ontilbare op.  Rennen dan rond met wat ziedt, roepen woest van gevaarlijk plezier. En de vrouwen,  de jonge, van blozende benen, van stro in bruisende vlechten, hoe schrikken, hoe snaterend slaan zij op vlucht.  Spil hitte, giet baarlijke wel in hartgrondige put.
Met gretige borsten staat begeerte aan het aanrecht zoent het zaad uit tomaten, kijkt naar het zwellen van beslag onder vochtige doek. Haar hand liefkoost de haas van een jonge stier, zijn zoekende tong is gemaakt voor de hare, verzaligd streelt ze zijn ballen de pan in. Hartstocht is een keukenprinses met aanraakbare huid, donzig als deeg, geurig als boter, een weerloze van bot bevrijde eend die naakt wil zijn als een olijf in olie, een perzik op sap. Ze wil zich ontleden op het hakblok, betast worden door gulzige vingers en gloeiend verslonden. Een vis zijn, zwemmend in roomsaus gewiegd, gekend, begeerd, genoten.
Er valt niets te verwachten, alleen adem beweegt en die stokt als een ezel op onwillige poten.  Er zou geritsel moeten komen uit bomen. Het open meer zou moeten rillen.  Maar niets, niets verroert zich het water is onhoudbaar te oud de wind allang de dood ingevroren.  Er valt niets te verwachten niemand is jarig geen mens hangt zich op.
Ze kwam bij me in de gedaante van een hond van  onduidelijk ras, er was niemand thuis in dat dorp.  Ze kwam zo sloom als honden eigenlijk niet  kunnen naast me lopen, raakte me met geen  haar aan, keek niet omhoog. Bij het korenveld zei ik   ga weg en ze antwoordde niet maar  liet haar tanden zien. Ik zal je niet zal je  nooit verlaten. Bofkont die ik was. Nam haar  mee naar mijn huis bij de zee met water en brood,  steekmuggen, leerde haar koken,   schoonmaken, zingen. En nu met de zwaluwen, die ze  sinds ze terug zijn nazwemt tot achter de zon  is ze wanneer ze haar klittenvacht buiten hangt en  denkt dat ik niet kijk een vrouw uit dat dorp,  glad als een rots in zee, ze worden niet ouder,   verbazend dunne benen, zware enkels. 
Wie zaten er vanochtend in de bus behalve de chauffeur wiens roze wang zo vloekte met zijn mooie rooie haar. Een woeste oude boer met grijze ogen en zijn gezicht in aanslag, en een woelig kind doofstom, dat met zijn eigen dunne vingers praatte. Een vrouw van vijftig, een zigeunerin of zo ze stapte uit bij het woonwagenkamp ze had een luipaard-jasje aan en kleine oren. Een papoea-familie, drents van spraak zo lief, zo lelijk en zo onbevangen. Ik zat en luisterde en zag het aan eerlijk gezegd en tegen beter weten in verwachtend dat nu eindelijk 'De Zin' zichzelf in deze bus zou openbaren van al die raadselachtige aanwezigheden. Maar nee - natuurlijk nee. De enige conclusie was: ik houd van mensen in een bus, ik houd van gras en lucht. Ik rij van Groningen naar Roden. Ik leef een tijdje. Ik begrijp het niet, zelfs niet als 'Het' zo duidelijk wordt aangeboden.
In de voorwereldlijke schemering waar nacht en dag elkaar vluchtig omhelzen slapen zij naakt en schuldeloos verstrengeld als op goddelijk bevel.  Voor hen geen boom der kennis, geen appel en geen slang maar wel het tikken van een kleine feilloos afgestelde tijdbom: straks laten ze elkander los, zoeken hun voeten de begane grond, het eigen gareel weer op.
De harpen hangen als koude koorden in al te naakte bomen en schuifelend aan mijn oor het snarenspel van bloemen op de akker de krokus wordt geboren de wind hangt zeilen uit.  Wat wij zelden horen het rillen van de huid het geuren van de liefde als een blank boeket camelia naar méér nog of in elk geval naar evenveel.
Nu de Grote Nieuwe Laatste Moederlijke Oorlog slechts drie weken duurde, honderddrieënzeventig doden snik aan onze kant, enkele tienduizenden bij nou ja de vijand, en het lentezonnetje schijnt en op het balkon bloeien de planten allerkleurigst  nu de wapenen gesproken de schedels gespleten de ledematen bloederig uit de moskeeën trippelen bovendien de gramstorige lama op een berg in India zijn glas gekookt water drinkt en het verder wel gelooft  nu de rivieren allemaal zijn omgelegd en van de zee landinwaarts stromen, de paden op de lanen in, dorpen bergen lijken allerwegen overstromen  en de vissen ach de vissen zie hen eens vakantie vieren achter hun vissenogenkleine zonnebrillen want zij kennen het bestraald geweten van de generaal de kardinaal de pederast en zelfs de pronograaf in celibaat  als de vissen mensen wisten zouden zij wenen de zee als de vissen eens wisten dat zij reeds weenden de zee  nu de lange tijd die ons werd gegeven plots nogal verkort begint te lijken op de droom waar je al half uit ontwaakt met scherven op je ogen en een suizen in de oren - het terneergestort lawaai van de gewonnen strijd -   nu ziet het er toch echt naar uit dat de kruik zeer lang te water ging langer nog dan dorst verdroeg te lang want statig zinken reeds de barsten in een schotschrift dat amper opgesteld de vinger alweer op de trekker legt en die in slow motion met veel tromgeroffel overhaalt.
als mijn vrouw met de bus naar de stad gaat hoop ik altijd dat ze halte ziekenhuisplein instapt: dan kan ik haar net zolang nakijken als wanneer ze halte vogelplein neemt en zie ik haar bovendien nog een keer
wat uit de mond komt zijn alleen maar woorden vleermuizen botsend tegen het niets -  de gedachtengang van een grot  naakt zal ik uit het duister treden en dan blind de zon omhelzen de gedachtensprong een schot -  zo draait een mens de wond uit zicht 
lang na de winter  talmde de lente jij man, ik een vrouw eenzaam een paar  eenzaam als velen steeds opnieuw delen  alles aanwezig maar toch, iets ontbrak  tussen ons tweeën wat langzaam maar zeker de passie verstoorde  die soms weer ontstak  komen en gaan
In de warmte van zijn huis schrijft de dichter zijn lied hij schrijft de waarheid anders schrijft hij niet.  Hij ging gehuld in licht, zei ze toen de tiran zijn zweep greep en een andere waarheid eiste.  Zoek de waarheid, riep Magister Jan Hus voor de brandstapel, heb de waarheid lief en verdedig de waarheid tot aan je dood want de waarheid zal je verlossen!  De waarheid is een eenzame cel. De laffe traliehand van fossiel machtsvertoon grijpt het lied bij de keel en de papiermolens draaien onverbiddelijk en snel.  In de leegte van zijn huis schrijft niemand zijn lied de dichter schrijft de waarheid anders schrijft hij niet. 
Zoals altijd is er een dierenspoor. Er staan gewone brem, slangenkruid, ossetong en koekoeksbloemen. Sommige konijnen begonnen een hol, maar groeven niet door.  In de spaarbekkens hangt het water; je zou er munten in kunnen gooien als in het bassin van een fontein.  Bast is van jonge bomen afgeknaagd. Zie toch hoe de dag werkelijk wentelt en er van alles uit de tijd valt, ritselend, hoe schelpen gaan, knerpend, hoe niemand meer opraapt, hoe niemand meer ergens naar vraagt, hoe de wind heengaat: zonder geest te zijn wat hij afrukt verwerpend.
over tien jaar weten wij niet hoe het was hoe het werkelijk was toen we niet wisten nog niet wisten, nog niet konden weten, dat we wel of niet trouwden  met elkaar of met met een ander wel of niet elkaar konden vergeten wel of niet nadachten over het oude zeer of helemaal niets meer voelden bij de naam bij de geur bij de herinnering (of juist niet. het gevreeesde vergeten) van degeen die we nu nog noemen: jou en liefste.
Ik dicht graag 's nachts. Maar nu is het al laat en ik word te duf voor rijm en metafoor. Een schrille toon, dan breekt het schallend door: het zangkoortje van ijdele castraten.  Een merel zingt een melodietje voor, een tweede bootst het na zonder hiaten en componeert tot slot zijn eigen maten. Arpeggio's, trillers: wat een kletsmajoor.  Een dwarsfluitist 's nachts zou men koppensnellen maar voor de vogels hangt men pindaslingers en luistert dwepend naar hun decibellen.  Waarom toch? Als ik de tv aanzet en een artiest fluit net zo op zijn vingers, dan zap ik haastig naar een ander net.
Met haat kom je nergens kun je nergens naar toe ook niet naar Timboektoe nergens kun je heen je staat helemaal alleen want waar je ook gaat je treft alleen je eigen haat
Het motief was het moe maar een patroon te zijn  in het vloerkleed. 't Wou de wijde wereld in, en ging als een klimoprank in het  ijle. 't Rekte zich, op zoek naar een verband, dat er niet was dan in het kleed. Dapper steigerde het motief tegen de hemel, helmboswuivend. Omweef nu, hand, met wand, met warme kleur en klank, die wandelende tak.
Klopper kleurt zich met 't hout van de deur.  Wie de stad met list bouwt, de burcht met onrecht,  die zal vallen. Wie raaskalt zal verdwalen,  hartenscheurders worden zure regen.  Wie vervoering dooft, van tombe naar tombe tolt hij. Die 't water teert, zoet DDT kust vroeger dan hij de engelenveer. Nog niet eerder snelwandelden veenlijken.  Hinnikten paarden harder voor hun wagen,  zag ik in de straten kinderen banger.  Rogge en haver wilden hondsdraf zijn.  Onbarmhartig werden zelfs de zandwegen  en handenwringend boog de ellendige.  De rivier van vonken, de luchten vuur.
Altijd bang in nachtdiep water dat is bang aan land.  Dit is geen hol, eerder een leegte geen stootrand voor begrip, begeerte,  noch een grot met ruwe wanden waarin op de tast.  Zonder randen ligt het zonder berm, horizon, houvast.  Geen bodem waarop schaduw meevaart. Helder het zwartst.  Onttrekt zich in verte aan verte onttrekt zich in vlakte.  Water onder water luistert niet. Likt niets los.
1  Zittend. Denkend aan liggen. Je handen strijken rimpels in het tafellaken glad rond een gerecht dat moeilijk en te veel voor twee en niet als op het plaatje is, maar ruikt, het ruikt de ramen uit, het doet zijn best niet in te zakken, zoals een ingehouden buik niet bol te zijn - ook andersom is vergelijken.   2  Lopend. Bijvoorbeeld naar de ramen en terug en toch weer naar de ramen, omdat geluid zich buigt naar wat je horen wilt, maar het niet is. Er danst een stoet voorbij, verklede mensen die iets onverstaanbaars juichen, van elkaar goed weten hoe ze heten en te kijken dansen dat je kijken moet.   3  Staand. Bij een ingang, uitgang waar je zei dat, maar er zijn er drie, je weet niet meer of die of deze. Van blijven staan komt niemand tegen, maar met bewegen wordt haast bereikt wat net verdween. Zeker nog niet gezegd wie blijft en wie beweegt en wie dan wie wanneer en van hoe ver weer ziet.  
ik draai een kleine revolutie af ik draai een kleine mooie revolutie af ik ben niet langer van het land ik ben weer water ik draag schuimende koppen op mijn hoofd ik draag schietende schimmen in mijn hoofd op mijn rug rust een zeemeermin op mijn rug rust de wind de wind en de zeemeermin zingen de schuimende koppen ruisen de schietende schimmen vallen  ik draai een kleine mooie ritselende revolutie af
Half Moon Inn San Diego California  Op het gazon rond het zwembad groepen ze samen de gok- sex- en horecaf- bazen doen zaken  Soms laat er een zich voorzichtig te water Van ver klinkt de stem van Bep van Klaveren  "Ik gaf 'm een hóek ... Hij hep nóoit meer gebokst" De temperatuur loopt op
Vlak voor de ramen staat het boomtheater. Insecten trekken strepen langs de ruit en vlinders buit'len om elkanders buit. Een dikke duif vliegt in de groene krater  van bladeren, een duiker onder water, en komt er later even oud weer uit. Het leven, tegen dit decor gestuit, wordt speeltoneel terwijl ik kijk en staat er.  Ik heb van de natuur nog nooit genoten als hier op Hoonte in de Achterhoek. Mariahoeve heet het hoge huis.  Hier krijgt het ogenblik voldoende grootte en achtergrond, een eeuwig open doek voor de verbeelding van het paradijs.
Twee paarden bij een hek, terwijl het avond wordt.  De zware koppen naast elkaar, de schouders elkaar strelend,  een liefde even smekend als bevelend,  in een tevreden stilstand uitgestort.   Zo te beminnen met een lange hals vol manen,  een brede borst die op voorpoten rust,  terwijl het hele lichaam kust en wordt gekust  en 't zonlicht valt in een geluk vol tranen. 
De grenzen van de beeldende kunst zijn verlegd: een schoen is een kunstvoorwerp  De grenzen van muziek zijn verlegd: schoengekraak is muziek  De grenzen van ballet zijn verlegd: lopen is dans  De grenzen van poëzie zijn verlegd: de maat in een kinderschoen is een gedicht  Bianca - 1½ loopt op haar eerste schoenen door de kamer
vlinder in de trein mijn god dacht ik als daar maar geen haiku van komt
Hij raakt verdwaald in een doorsnee park, ontdekt een vijver die langzaam ademt, veegt het roet van een zwarte zwaan en valt daarna in slaap van geluk.  Dit moment vormt een schiereiland in de duur van zijn bestaan. Er loopt een barst door zijn denken. Hij ziet een gat ontstaan in de lucht.  Zijn voet weegt zwaar en schreeuwt om woorden, die grijnzen in de spiegel. Hij kijkt doorheen zijn tansparante hand en voelt hoe de wereld aan een zijden draadje hangt
Ik groeide op in volksbuurten als volksjongen ik bezocht wekelijks het volksbadhuis ooit at ik wel eens in een volksgaarkeuken en af en toe in de Volkenbond bij het Entrepôtdok.  Op de Albert Cuypmarkt bezoek ik graag een volkskoffiehuis waar ik luister naar volkswijsheid uit de volksmond; mijn moeder was volksvrouw en leed aan volksziekte of -woede: Schoonhouden! Voeten vegen! Wat moeten de buren wel denken!  Ik wierp wel eens een blik in een krant die zich het Volksdagblad noemde en een van de kranten die ik lees  heet de Volkskrant  Ik weet niets van volksaard of volkseigen ik ben geen volksmenner of volksschrijver en speel in geen enkel volkstheater  Ik ben niemands volksvertegenwoordiger spreek namens geen enkele bevolkingsgroep en schrijf dit in mijn volkstuin in het Nederlands, de taal van het volk waartoe ik behoor. 
Toen ik op een middag, in september 1975, Na het laatste uur, De boeken in mijn tas stopte, Sloot Agnes S. de deur van het lokaal, en kwam naar me toe.  De hele les, zei ze, Had er een man voor het raam gestaan, En naar mij gekeken.  Ik keek naar buiten maar zag niemand. Alleen zij had hem gezien, verduidelijkte ze; En nu was hij weer weg.  Ik vroeg haar hoe hij er uit had gezien, En zij beschreef mijn vader, Die zeventien maanden tevoren was gestorven.  Toen vroeg ik of hij opgewekt had gekeken.
de grauwe gans, zegt mijn zusje, is een bijzonder dier  zo worden ze niet alleen hevig verliefd maar zijn ze ook ontzettend trouw wat toch nergens voor nodig  is in het dierenrijk  maar mocht de vrouwtjesgans al vroeg weduwe worden toont zij zich een geboren verleidster:  op d'r paasbest en met nog eens ekstra opgepoetste slag- en staartpennen lokt ze de jonge genten van hun echtelijk nest  mij wacht dan nog een schone  toekomst, zoals ik hier zit in mijn zondagse jurk tussen het struikgewas en mijn lange mooie  hals strek en naar je kijk en naar je kijk.
voor Wobke  Met de allerliefste in een trein kan aangenaam en leerzaam zijn. De prachtig vormgegeven stoel geeft allebei een blij gevoel.  Voor ‘t verre reisdoel kant en klaar zit ik dus tegenover haar. De trein maakt zijn vertrouwd geluid en zij rijdt vóór-, ik achteruit.  We zien dezelfde dingen wel, maar ik heel traag en zij heel snel. Zij kijkt tegen de toekomst aan, ik zie wat is voorbijgegaan.  Zo is de huwelijkse staat: de vrouw ziet wat gebeuren gaat, terwijl de man die naast haar leeft slechts merkt wat zijn beslag al heeft.  Van nieuw begin naar nieuw begin
Zware zeeklei ingeklinkerd; geschept, gekneed, gespoeld.  De strijd van land en water eindelijk beslecht door turf, het warme bruine goud dat voetafdruk en plantenrest en mensenhand verbindt tot troostende, behaaglijke warmte.  Het uitgeklede veen blijft achter en vertelt van dingen, voorbijgegaan als trage platte schepen. 
gulzig draait razendsnel een klein harmonicaatje rondom een frisgroen blaadje als een dolgedraaide carrousel  vreet zich wel 5x uit zijn vel telkens een groter maatje dan weeft het zich met een draadje tot een pop: dag rups, vaarwel  plots knapt wat het omspon en kruipt met natte lapjes als een verregende bloem 
Alles wat denkbaar is fladdert en flitst. Geen la om het in op te slaan laat staan sorteren. Wij zoeken toevlucht in wat al gevangen, gedresseerd: boek, film, toneel, elk getemd deel van fladderend flitsgeheel. 
Ik heb niets meer. Ik ben niets meer. Mijn boek is bij voorbaat kapot. En ik die werkelijkheid wou maken.  Ik wil eindelijk wakker worden uit jullie omgangsvormen van mij. Ik wil eindelijk genezen van mijn antieke geschiedenis met jullie.  Maar mijn bestaan is in beslag genomen. Mijn tong wordt oud. Ik ben onderweg. En er is niets om dichterbij te komen.  Ik ben toch een aparte verschijning van jou. En ik heb toch een bloedeigen lijf sinds jullie. Ik wil mijn persoonlijk verhaal.  Maar ik heb geen geheim. Ik ben een geheim. En ik die werkelijkheid wou maken.  Dit alles met een hand van leer gezegd.
Op een onaards uur vertrokken, wars van alles, zonder reisplan, elke overlegging mijdend en mij weidend in mijn vrijheid bij het dansen van de draden, weet ik feestelijk in mijn jaszak het kompas, dat onder Arkel ik als kind eens op een morgen heb gevonden in de wegberm.  Dat mijn trots was, dat het nog is, dat ik Boreas gedoopt heb. Waaraan nooit iets gemankeerd heeft. Of ik zuidwaarts ga of zigzag, onomkoopbaar, onverbiddelijk richt zich de magneetnaald noordwaarts. Eindelijk reizen wij weer samen, twee die bij elkander horen, twee die aan elkaar gewaagd zijn.
Je bent maar weinig ouder geworden, geloof ik, de stap van je metgezel is aarzelend, zo is de gezondheid ook, de tijd is voorbijgegaan, maar niet als vergelijking, zij is echt voorbij, als een kleine kop koffie, een stuk taart, dat men heeft opgegeten, of misschien weggegooid.  Je bent maar weinig ouder geworden, geloof ik, je vijfenzestigste verjaardag is geen grap, maar wel grappig, want de tijd is voorbijgegaan, als een kleine kop koffie, en we leven nog steeds. Aarzelend. Maar zo is de gezondheid. Dit heb ik toch al gezegd.  Ik ben ouder geworden dan jij, in vijfenzestig jaar. Hoe ben je niet veranderd? Hoe is je metgezel niet veranderd?  Een gedicht is niet genoeg voor een leven. Maar meer mag je niet van me verwachten, het is warm, ik weet niet genoeg. Ik ben veel vergeten. Laten we het stuk taart opeten, want je bent  weinig ouder geworden.
Toen je ouder dan 50 was, At je alleen nog kreeften en splinters.  Toen je ouder dan 40 was, Keek je naar gozers met flitsende heupen.  Toen je ouder dan 30 was, Bezocht je Romaanse kerkjes op dinsdag.  Toen je ouder dan 20 was, Luisterde je steeds naar kale geluiden.  Toen je ouder dan 10 was, Begon je al van de hel te dromen.  Toen je ouder dan 0 was, Kocht je een ouderwetse vissersboot.  Toen je ouder dan -10 was, Sneed je bij herhaling je polsen door.  Toen je ouder dan -20 was, Hield je erg van oorlogsdocumentaires.  Toen je ouder dan -30 was, Spiegelde je graag aan discuswerpers.  Toen je ouder dan -40 was, Vond je een plek om krankzinnig te zwijgen.
twee lindebomen strekken hun schaduw uit naar het huis dat hier stond
lief, de tijd is voorbij, er zullen geen stemmen meer wonen in mijn hart geen vogels boven het koren geen lam in de wei en geen onrustig waaien in mijn oogopslag geen kraaienest in de mast mijn dag om naar je uit te kijken geen golven breken nu meer aan het strand van je naam geen schelpen als lege open handen liggen aan het strand van mijn gedachten naar je toe. er is voor mij in jouw periferie geen morgen meer na deze ene morgen, geen dag na deze ene lange nacht. de zon heeft alles goedgemaakt. de tijd is nu gewoon voorbij. ik heb geen traan, geen zorgen.
Conil de la Frontera  Schalulleke noemen wij hem het lelijke spaanse zwerfkatje 'een verschoppeling vol overlevingsdrift'  die zijn kostje en wat genegenheid bij de passanten alhier tracht af te dwingen door voortdurend aanwezig te zijn...  blij met elke vorm van aandacht 'een aai en een kruimel' zelfs een snauw accepteert het beestje met een deemoed die je maar zelden ziet
Hij is de landheer van een licht seizoen en praat er ongemaskerd met de bijen.  De koningin laat hij het meest nabij zijn terwijl haar zwerm de woorden verder zoemt.  Het zijn maar lichte spreuken, van de regen ver weg, achter zijn rug, een grijs bewegen -   een koningsmasker zijn gezicht. Hij buigt, het zomerlicht verdicht zich in de bijen  die niet meer aan hun lot ontkomen, die reizen, dansen, zichzelf verliezen in de daad  en daardoor langzaam eerst de tuin vergeten, de zwerm, de landheer met zijn dwaas gepraat,  tenslotte ook het licht - het licht het laatst.
Met kalmte van een nuttig mens keek ik naar wolken en vertrapte haast de stralend blauwe pol, de ereprijs waar je die niet vermoedt, tegen het stenen trapje aan de voet van een nog kale winderige dijk.  Ik mocht je zo, de zin die ik aan mijn verleden geef hangt af van energie en van toevalligs dat ik zie.  En daar grijpt midden op de dag een blauw mij aan, als wij het niet meer kunnen vinden, in een late schrik. Ik had het vroeger voor je moeten stelen, tegen je wil, tot elke prijs, ergens vandaan.
Altijd valt het voorgeschreven blad in altijd weer andere warreling op het altijd weer meer of minder natte meer of minder tanige gras.  Het is nadoen maar anders.  Het is voordoen.
Elk woord gezegd hier was al veel. In doods gemompel: torentijd, de namen van de wielerkoers of 'hoi' tegen een leuke meid.  's Zaterdagsavonds tentmuziek. Dan sloot het dorp de wereld af. Fietsers verstarden tot publiek. Dichter und Bauer, waarom niet.  Straat langs het water. Kritisch punt. Wat kwam na de muziek tot stand? Kijk zonder handen op de fiets, en brommend met een buddyseat  de Kreek rond, over Kaai en Heul, een hels kabaal het halve dorp -  maar iemand die ook vleugels kreeg, die kwam niet ver. Die drijft er nog.
In dit met boeken volgestouwd vertrek heb ik steeds minder anderen van node, met al mijn aan de dood ontstegen doden iedere nacht stilzwijgend in gesprek.  Bij wie is wat ik liefheb nog in trek? Het meeste is al eeuwen uit de mode. Van wat ik deed, uit nood of om den brode, rest enkel de grandeur van het echec.  Maar ook al bood het leven nog zoveel waar ik mijn tanden op heb stukgebeten, één regel, en de wereld raakt vergeten,  één rijm, en het vescheurd heelal wordt heel: alleen achter mijn schrijftafel gezeten
Onder de hemel,  bleek om Dag´s nadering,  drijvend gewemel binnen de kring.   Dromende spiegel  zwijgend en afgemat,  in lome wiegel glimmend en glad  Diep van de wolken  dalen de schimmen af, Donker bevolken  ´t groot watergraf.   Zo wel bevaren,  vreugden en leed ontvlucht,  doodmoede blaren  doodstille lucht.  Rimpels verdwijnen, kleuren gaan doelloos om,  vluchtende lijnen  Keren weerom.   En van al ´t Zijnde, 
In de schaduw van de avond kwamen dan twee die vertelden dat zijn vader op sterven lag; hij volgde hen gedwee. Het licht was vreemd; een tere groene schijn was in de hemel en stilte regeerde boven twee die aangenaam verdoofd waren, hun mededeling ver van hen gedragen en gelost -  en een in wie het stormde als in een versomberd bos.  Zo kwamen zij aan bij een wit gebouw; de avond vluchtte door de witte deuren witte gangen in waar het toch donker bleef en schuin over een kamer stond een raam waarin het buitenlicht steeds heller scheen naarmate donkerte hém voorstroomde, hém lostrok uit dat licht, die fluisterende kamer in.
Stapt hij straks aan hand gedwee kleinkroost zijn pier af in banding?  Wat knispert daar onder je voeten?  Aarzelt hij dadelijk vreemd bij het los in hengsels hangend hek op inklinkend pad van rivierklei?  Wat opent het wuivende bos?  Beklimt hij stroomopwaarts bodem verliezende stuwwal?  Aan mijn hand in zijn groeiende mantel stamelt hij traag mij een weg vraagt wat ritselt zo geel aan de wandel.  Het is een herfstblad vader pas gewaaid.
Toen je die bloedneus had weet je nog wel, dat het niet meer ophield, je zat bij de wasbak, hoofd voorovergevouwen, 'loop ik nou helemaal leeg?' en ik zag je daar zitten,  het was alsof ik je nooit meer zou durven aanraken, of je meteen zou op- lossen in de werkelijkheid als goud in koningswater als ik je ook maar het minste beetje zou aaien;  natuurlijk moest je nog lang niet dood, dat wist ik best, maar hij die liedjes  zingt voor hazen en beren waarin hij vertelt hoe hij ze heeft geschoten, was juist begonnen het jouwe te maken, ik kon het  horen in mijn hoofd, pieng, pong, de eerste, voorzichtige tonen  -----------------------------------------------------  De titel 'solve et coagula' betekent vrij vertaald:  'stop en stol'
Niet ver verwijderd van het plein Bevindt zich in de binnenstad Het grensgebied van goed en kwaad Ik aarzel om het te betreden  Toch zou voorbijgaan zinloos zijn Zelfs in de drukke winkelstraat En ook al voor op het terras Was voelbaar dat ik werd verwacht.  Slechts even valt de stilte in Terwijl de deur achter mij sluit; Het kan verbeelding zijn geweest Dat alle blikken even kruisten  Het ijle, vale ochtendlicht Valt, kringen makend in mijn glas, Door hoge ramen op mijn handen Waardoor ze wit en willoos zijn.  Heel langzaam, hoewel voorbereid, Voel ik mijn afscheid nader komen Met onontkoombaar zachte dwang Wordt mij de achterdeur gewezen.  Omdat geen terugweg meer bestaat Loop ik de aangegeven weg Die leidt naar de herinnering Van wat ik straks nog was. 
Je lichaam ja je lichaam je behaarde onbeschaamde lichaam je zinderend witte lichaam je languit liggende lichaam  dat mij aanstaart met gaten en gleuven, met dotsels, kroezen en poezeligs of zich schuilhoudt in mazen en lakens of puilt uit pakken omvatsels,  het is almaar je lichaam je lichaam je lonkend luibekkige lichaam je kronkelig wiggende lichaam je onzichtbaar opwinderig lichaam  je zonder schaamte aankomende lichaam je lawaaiig klaarkomende lichaam je zich naar mij omdraaiende lichaam je zich ook wel afwendende lichaam  je mij nooit onwennige lichaam je mij nooit onbekende lichaam je mij nooit onbeminde lichaam je altijd aanwezige lichaam.
Als de laatste ballon de mist is ingegaan, het laatste kaartenhuis in elkaar is gevallen en de laatste zeepbel uiteengespat, zal ik komen met knikkende knieën in de zekerheid dat ik niet word afgewezen.
Scherpte snijdt verbazing uit, het oog kleurt open wat het tegenlicht verhult, de dingen zijn zichzelf, ze staan voor niets dan taal, hun raadsel is verheldering die zich met dichtheid vult.
Voor Herman de Coninck  Loodzware dagen zeggen we maar wat weegt zo'n woord weinig; het laatste zeilt op stadsdamp neerwaarts, kromt zich keer op keer om zijn betekenis.  Argeloos keren de huizen hun dierbaarste wanden naar buiten, fluisteren Lissabon, Lissabon. Tussen keuken- en badkamertegels zoeken wij traag naar de tekens, verrijzenis.  Het water staat laag. In marmeren armen murmelt het zacht tegen schepen aan. Stad, leer mij het onverstaanbare, het openbare, de sporen van kleine roeiers over de Taag.
Ooit moet ik haar witte hoofdje in mijn hoofd haar kleine handen in de vorm van de mijne niet geweten hebben. Ik weet dat niet meer. Ik denk aan mij terug als altijd al haar vader.  Men zegt dat zij niet meer bestaat, dat zij door een ingreep, wat woorden, een blik, een intentie uit het heden verdampt is, maar ze moet als olie ontsnapt zijn uit een lamp die kapot viel  want ik ken haar en ik ken toch de wereld? Zij hoort hier en als ik zonder haar - desnoods is zij de steen aan mijn voeten, die boom ver weg in het stof van een helling, dat duifje daar.
Voor Gerrit Kouwenaar  Tussen aankomen en weggaan tussen spreken en zwijgen  op plaatsen waar je uit de auto kunt om je benen te strekken  in boomgaarden en in kamers waar je ziet dat de dingen voorbijgaan nu ze zich in je hoofd komen nestelen  nu het denken nergens toe hoeft te leiden terwijl het licht verwijlt in je omgeving en de bomen bewegen in een kalme wind  nu de krant op de tafel ligt en de stilte gedragen wordt door de rustige hartslag en het ruisen van de bloedsomloop  de vanzelfsprekende vraag hoe of wat veranderen in het vanzelfsprekende antwoord.
Niet boos worden, schreeuwen, hard weghollen nu, en niet als een gek om je heen slaan. Wie zegt dat er iets moet duren?  In de herfst vang je minder licht dan 's zomers, en 's winters nog minder. Waarom tekeer gaan?  Nee, met bescheiden animo en, is die niet meer beschikbaar, versleten bewegingen.  Besta ik straks niet meer, kan ik alsnog gaan huilen
Op mijn buik in het bad, het gezicht net boven de spiegel van heel heel water, probeer ik een oog te pakken, net onder het vlak, bovenop de diepte -  maar alles wat ik zie is werk van Duchamp bijvoorbeeld of van Man Ray, Ernst, Margritte, Oursler, ooit aan me toevertrouwd door onbewust opgeborgen kijkers, veel ogen, vrouwenogen, vissen- ogen, een bad vol ogen. Bij de stap uit het water druppelen ze langs een lichaam naar beneden, de metronoom met het verlaten-liefdes- tot-gehate-liefde-verworden- (zoals vaker gebeurd)-oog, in lucht, met-dode-vliegen-in-een-doos-oog of was het een voet? De lucht bevochtigen met alle goed doorbloede bolle planeten en zonnestelsels.
Om te overleven schouwen we je weg Slokken we je schaduw op.  We plaatsen je Achter ons, zo dichtbij Dat ons bloed begint te stromen.  Lievevrouwebedstro omgroeit ons Bedenkelijk snel.  Met onze rug naar je toe wachten we je In slaap, ademen onhoorbaar Onze herinneringen uit.  Geen sterfscène zullen we nog delen. Ons hiernamaals is leeg en ontoegankelijk.
Mocht je me niet op je feestje uitnodigen ik zal aanwezig zijn.  Ik zal er zijn in jouw speciale aandacht om me niet uit te nodigen en in de ongestelde vragen van je gasten in de vermoedens, de gissingen.  Ik zal het gesprek sturen, want halverwege een zin die lastig op mij toeliep stokt iemand, ik ben het waar jullie overheen praten  wat je niet zegt doet ook mee het glipt in de stiltes die vallen en die jullie met zijn allen haastig zullen vullen. Vanwege mij kletsen jullie zoveel door elkaar  dat jullie het de hele avond over niets hebben en lacherig zijn, waarbij ongetwijfeld iemand denkt Hoe kan ik lachen als zij er niet is? zodat ik zelfs tussen jullie gelach zit.
vraag ik mijzelf liefste wat doen we vandaag als de gordijnen opengaan  klinkt er muziek van verpozingsaard dat ik van pure denkkracht braken wou de weg naar mijn bedluchtgemoed  slaap ik in als het meisje uit het sprookje met de beren slaap ik in jouw niet schone bed dat hevig naar jou ruikt wat gek is want zo goed ken ik je niet  maar we snijden met hetzelfde mes zo goed
Ik ging niet wandelen met de hond, de hond ging wandelen met mij. Kijk, zei hij, kijk, zo doe je dat: je snuffelt wat, je kruipt eens onder groen, je doet daar wat je daar moet doen, je kwispelt -  nee dat kun je niet - loopt achterna wat vleugels heeft, je rolt je op je ene zij, je andere zij, je ene zij, je mond staat op de tocht, je zoekt in woorden naar een geur, bij grenzen naar vreemd vocht, hoort woest geroep van groepen mensen als blaffen aan, verstaat alleen je naam en Lig en Koest en Af.
De jongen wachtte op de dingen die komen zouden. Zijn vader zette de kachel op tafel, zijn moeder bracht huisraad naar boven. Toen begon het wachten.  Het wachten op het water. Het kwam als een groot grijs monster dat zich breed uitrolde over het bouwterrein over het braakland naar het huis waar hij woonde.  Hij hoorde de kelder vollopen, de deuren kraakten het monster steeg hoger en hoger, kwam de trap op. Hij was bang. Zijn vader mat hoe hoog het kwam.
Ik ken een vrouw die eigenlijk een perzik is, met een zoete mond. Het zijn heerlijke nachten.  Ik weet een manier om de aandacht te vragen door ergens te gaan staan en doen of je onzichtbaar bent. Dat kan ik je wel leren, als je wilt.  Er is ook een meerval die misschien een zanger is, maar dat gaat mis, ben ik bang, want de winter komt eraan en ik heb nog geen noot van hem gehoord,  maar boven dat alles ken ik een vrouw die eigenlijk een perzik is, met een zoete mond, fluwelen handen en ogen als meren vol sterren, wimpers als vlinders en oren als hondjes of poezen in mandjes, ronde trappenhuizen, ammonieten, tedere wervelstormen. Het zijn heerlijke nachten.
Nee zo mogelijk valt jouw voet in het tapijt ben ik mijn tas aan het inpakken of een zo raar mogelijk weesgegroet aan het opzeggen in een onhoorbaar monotoon.  Niettemin zou je de door jou zo gewenste positie tussen leven en dood kunnen innemen op mijn chaise longue.  Ik zal uit een bepaalde hoek van de kamer tevoorschijn komen alsof dat was afgesproken en ik zal iets vanuit mijn ellebogen
Gebouwen zijn aandoenlijk als ruïne, Hun ziel ligt bloot. Paleizen, kerken, banken, Geen sterveling die weet waartoe ze dienen. Je hoort dus overal de luide klanken  Van tuba en trompet en mandoline En ziet er mensen langs de straten trekken Met feestgetoeter en plezier voor tienen. Dit is een stad van louter lachebekken.  Hun meester is de Dood. Wat kan ze deren? Wie maakt zich druk om eer en geld verdienen? Ze dansen tot de ochtend, en verteren Veel spijs en rijnwijn, waarna aspirine.
Sterrenbeelden schietend uit de dierenriem -  Weegschaal uit balans, ascendant: Sextant -  en tussen aardgordels de koers bijster. De hemel was een valkuil in de wolken.  Overleven? Een werk van lange adem. Nood brak wet en lente vorst, de dronken boot de klip. De rekening volgde op het bordje dat ik zelf te berde had gebracht. Van één  kwamen er andere gedichten: het onpare paar ten dans, ten baltsdans in een zwermcel. Mezelf moeizaam herinnerend met ogen  vol vergetelheid, reisde ik, rovend in den vreemde wat mij na is: een verbeelde boedel, onveilbaar, die ik je vers voor vers vermaak.
Siberische koude / de school ingestort telt de oude clown / zijn dagen op het plein  Pak sneeuw op zijn pak / de kinderen ver weg hangt alleen zijn adem / om zijn neus van peen  Bloed is gegijzeld / lach volgde op de voet en die witte pop / lijkt een strafloos kruis  mummie van een koning / in een koud koninkrijk  [3 september 2004 - 2006]
Vanmorgen om 10 u 10 ontmoette ik de man die de zon heeft verduisterd, drie minuten lang.  Hij droeg een colbert van krekels, een dorp als een monocle in zijn oog.  Hij aksepteerde mijn cuba libre niet, hij aksepteerde mijn cafe solo niet, hij aksepteerde mij niet; zijn wenkbrauwen van muggen optrekkend, liep hij door mij heen, als een mens door een gedachte.  Een zee had geen branding meer, drie minuten lang; en de zon had geen negatieven meer, drie minuten lang -   Daarna verdween hij uit mijn gedachten, als een foto die emigreert naar doorzichtiger schijngebieden - 
De aanzet tot het niet-zijn. Straks geen kleren meer als men meereist met de sterren boven het ijs de over-  zijde tegemoet, de allerverste winter in waarin men aanlegt naast een veld van sneeuw. Het helder wordend licht dat invliegt, dat men spelt,  onafgebroken lezend in de palm van zijn hand. Men verstaat wat wij wilden toen nog geen ruis van overkant de schelp streelde, het woord niet ving 
Zorro zingt voor een mooi meisje van achttien dat veel naar de televisie kijkt met een zak chips op tafel  Op de bank met afstandsbediening in je rechter-, afstandsbediening in je linkerhand. Weet je dan niet dat de televisie de rolstoel voor jouw ogen is? Als de regen niet nu op je lichaam valt, als de keelpijn niet nu op je ranke nek klopt, als de wind niet nu je krullende haren streelt, wanneer dan wel?
Het Noord-Atlantisch licht valt zacht als wisselgeld over het terras van Café Brasilien. Welkom. Hier viert men deze twintigste-eeuwse 24 uur in luchtigste bedrijvigheid. Obers serveren Zij schenken port en aandacht aan de mannen en de vrouwen of leunen zacht als op een enkele toon tegen de groene tafeltjes.  En zo ook: chipolata kiwi koninginnebestek.  En als de nacht zich sluit als een schelp en men sluiten gaat, werkt de snorrende ijskast stationair door aan zijn aanwezigheid.
Ik wil een privé-detective met een goed karakter die dag en nacht bij mij moet zijn om redenen die buiten me liggen. Zolang de zaak onopgelost is zal hij me niet verlaten zodat hij langzaam van mij kan gaan houden.
De lucht is vol rozen de rozen zijn weerloos weerloos je handen je ogen roos van je mond de morgen ben jij weerloze roos van de morgen wond van de rozen 
Ik tracht me te oriënteren aan de hand vsn (silhouetten van) kerken, torenspitsen, treinsporen  ik weet niet wanneer het is begonnen te regenen maar  het water gutst in stromen van mijn voorhoofd. ik strijk de haren uit mijn gezicht en kijk naar  mijn handen zijn nat (rood). ik denk aan rozen ik zie sneeuw (er zit grind aan mijn broekspijpen).  ik schraap wat sneeuw bij elkaar druk koelte tegen mijn voorhoofd  ik voel me groot worden ik voel me een soldaat (ver achter de vijandelijke linies)  ik recht mijn schouders en
Van alles wat ik schreef zijn dit het minste woorden. En tel ze na, het zijn er  nog te veel: zelf houd ik van mijn mond vol tanden, het aaien van dit blad, de woordenschat van mijn twee handen, het stokken van mijn adem als ik zeg dat ik je hier niet kan vertellen wie of wat ik voor je ben, omdat papier me in de weg zit, en ik het juiste woord niet ken.
verleden jaar was je nog niet gekomen, en nu ben je al weer weken weggegaan. het scheen, je zou je léven van mij dromen, en nog geen jaar heb je mij na gestaan.  je kwam als stormwind, jong en fris en nukkig, je mond was zengend in mijn huivrend haar, en 'k borg mijn hoofd zo wonderlijk gelukkig weg aan je borst, als kenden wij elkaar.  ik had je lief; maar op je onstuimig vragen zei wijsheid "neen," voordat mijn hart het wist. en strak-verborgen heb 'k mijn heil gedragen, door lichte nachten en door drukke dagen, mijn droom-van-liefde nooit door jou gegist.  ik had je lief, maar zware, stukke woorden kerfden een scheiding tussen jou en mij, neen, 't kon niet zijn, dat ik je ooit behoorde,
Mijn herkomst is oneindigheid Mijn toekomst ver te zoeken. Ik tel de dagen van mijn reis Die lang is als de horizon.  Soms als ik in een spiegel kijk Zie ik, dat ik op niemand lijk. Zilveren glasplaat dat ben ik, Die langzaamaan beslaat van schrik Naarmate ik het beeld herken En zie dat ik mijn moeder ben. 
Ik hou van deze veel te lage grauwe lucht boven dit nog eens zo lage land. Kom kameraden, klim eens op een krant en jubel dat we Holland willen houen.  Of ga eens juichen aan het vlakke strand en waai van Callantsoog naar Westerschouwen. In vijf minuutjes ben je al verkouwen met natte voeten en een neus vol zand.  Al scheppend zag God neer uit den hoge en scheidde toen het natte van het droge. Dat hoeft hier niet. Bij ons schept Waterstaat water uit land, en land waar water staat. We plassen in de plassen met een boogje en hebben er ons natje en ons droogje.
Terwijl het strand, veroverd door de eb, natuurlijk door de vloed herwonnen wordt en allengs tot de helft wordt ingekort ervaar ik weer wat ik ervaren heb:  een kleine jongen ben ik met een schep, hernekkig vechtend voor een wankel fort totdat het weldra toch is ingestort -  de zee geeft op het laatst de volle mep;  een klap, die onafwendbaar komen moet, maar toch, bij elke aanval van het water verweer ik, driftig scheppend, mij fanater en weet ik niet van wijken voor de vloed.  Ook nu, een half bestaan of meer al later, geeft mij de wanhoop dikwijls nieuwe moed.
het licht keert zich naar binnen  waar het ei ligt  op het witstenen bord in de afwezige kamer  is enkel schemer  niet te luid
Op een dag door de verrekijker gezien uit de serre van mijn tante:  de plotselinge nabijheid van een vrouwengezicht onder de rand van een hoed, een hand op een blinkend fietsstuur. Een mand waar iets wits in beweegt. Een man met een pet op aan het stuur van een hoekige zwarte Ford. De bootjes aan strakke kabels die op geheimzinnige wijze de richting bepalen. Wat moeten mensen daar aan de overkant, waar niets te zien is dan een stil veerhuis, een kerktoren achter verre bomen. Andere dag: alleen grijze vrachtwagens op het dek. Mannen in grijze uniformen. Een wijd open mond die onhoorbaar iets roept. Dat is oorlog.
Seconden lopen driftig achteruit de dag is uit de tijd gekanteld  ik word zo stil als een strand in een winternacht ik word zo leeg als een uitgebrand huis het leven staat verder  van mij af dan ik kan vertellen  leg je gezicht in je handen en probeer je dit voor te stellen.
Lig in bed draai me links draai me rechts kijk naar het plafond tracht schapen te tellen na de vijfde rennen ze weg  Uren tikken voorbij de slaap is een wild paard waarnaar ik verlang  Woestijnen van verlangens kunnen het paard niet temmen wie temt hem wie temt mijn gedachten wie sust mijn slaap ik wil stijgen rusten  in de armen van de nacht bewusteloos vallen  In mijn hoofd woedt oorlog.
Vroeger dacht ik  dat ik wist wat dat was. Daarom durfde ik te zeggen dat ik het deed.  Tegenwoordig kan ik het al niet meer denken zonder een kwaad geweten.
Op een recht, zwart kousenbeen, dunne rokjes opgeheven, dansend in de vroege regen en de tuin voor zich alleen,  staan twee jonge appelbomen, 't witte bloed omhooggestegen, vlinder-hoofden wijd omgeven door hun aller-eerste dromen.  Met hun smalle voet in 't gras, ingetogener en lomer staan zij later in de zomer na te peinzen hoe het was.  Voller wordend met de dagen, vastgegroeid in 't ogenblik, bestemd, mijn zustertjes, - als ik -  te wortelen, rijpen en vrucht te dragen.
Ik heb nooit naar iets anders getracht dan dit: het zacht maken van stenen het vuur maken uit water het regen maken uit dorst  ondertussen beet de kou mij was de zon een dag vol wespen was het brood zout of zoet en de nacht zwart naar behoren of wit van onwetendheid  soms verwarde ik mij met mijn schaduw zoals men het woord met het woord kan verwarren het karkas met het lichaam vaak waren de dag en nacht eender gekleurd en zonder tranen, en doof  maar nooit iets anders dan dit het zacht maken van stenen het vuur maken uit water het regen maken uit dorst  het regent ik drink ik heb dorst.
Een oog, een lus, een hoge rug, dat onaanzienlijk takje vlees dat lopend op zijn tenen stokt.  Een reuzenrad in miniatuur, een viadukt, een ereboog, zo vordert hij op weg naar groen.  Als iemand uit het midden leeft dan hij, hij heft zijn lichaam op, zijn houten huid kan op zijn kop  en op zijn achterbenen staan, hij boogt op stilstand en hij hoopt voor lijnrecht door te kunnen gaan.
Hij pakt zijn oude handen vast. Een rimpel naar de dood. Nooit meer wordt hij groot. Nooit meer wacht zij om de hoek. Ieder woord raakt zoek. Alles was, is waar gebleven?  Wend De steven nu voorgoed en paai de gondelier. Drink wijnen. Slurp het gistend bier. Stil de honger in de maag. Want Op de kaaien liggen rood, de taaie haken van de dood.
De aangepasten aan de maatschappij testen vandaag massaal mijn tolerantie. Ze doen een dagje tijdens de vakantie, de dierentuin hoort er natuurlijk ook bij.  Een trainingspak in felle neonkleuren (geen dier hier evenaart dit kleurvertoon) waarop New Generation, Yellowstone en kinderen die rennen, klimmen zeuren.  De dieren zijn door ons hier opgesloten. Nu komen we eens kijken hoe het gaat als evolutiehelden op twee poten.  Ik maak me los van het gedrang, gepraat, probeer vergeefs mijn ruimte te vergroten terwijl bewustzijn me met schaamte slaat.
Heel bemoedigend natuurlijk al die therapeutische sparren:  de een begrijpt je, een ander peinst met je mee, een derde slaat wat takken om je heen maar allemaal met dat sombere  smoelwerk. Alles druppelt, druipt, snottert, wasemt, sopt. Hout dat wil verzoenen, helen, meeleeft, meewaait, maar vooral meemiezert. Om de dooie dood geen bouwvakkerspark waar iedereen vrolijk luidruchtig maar wat aanrotzooit. Nee, hier introverte riviertjes, survivalinspaninkjes, feedback- uitspanninkjes. Intellectueel woud - voertaal beschaafd Hollands - onder een stop van eeuwige mist. En overal creaturen die de door de melancholie bevangen dichter uithangen.
De lamp vult heel de kamer met zijn bolle glazen oog.  Mijn ogen liggen gans verlaten in de schaduw van mijn hoofd.  De slagen van de klokken naderen uit het huis van God-zij-geloofd.  Ik zie een leger lampen in mijn kamer, ik hoor de stemmen van een koor.  Niemand kan mij zien noch horen De lampen gloeien rood.  Ik lig mijn lichaam te bewonen. Is dit een teken misschien?
Hoe winnen wij de ruimte in die elke nacht verloren ging? Het bed dat ons verrukt lijkt zo versmald  dat wij verwant zijn aan de plant, die met een overvloed aan wortels op de eigen potrand drukt.
alle kruinen met mijn oren alle takken met mijn ogen alle bomen met mijn voorhoofd  alle stammen met mijn namen alle bladeren met mijn adem alle wortels met mijn haren  alle bijlen in mijn handen alle scherp geslepen messen alle schoon-gezaagde planken  alle zware houten kisten
Je kunt je duizend keer Hetzelfde verkeerd Herinneren. Zo weet ik beslist Dat de zon scheen toen  Ik voor het eerst Een vrouw zoende Tussen haar benen  Toch was het nacht Of avond op z'n minst Dat kan niet anders  Ik moet al die jaren Het licht naast Het bed voor de zon Hebben aangezien  Ook is denkbaar dat ik Die keer verwar Met een andere Keer, bij daglicht en later
De tijd is veranderd. De tijd kreunt als een kind in zijn slaap, hoest droog en kortademig. God verhoort geen gebeden meer, ik bid, maar God luistert niet meer. De tijd is een gebed zonder eind, met rondhuppelende ivoren olifantjes door mijn kamer, trompetterend van vreugde. De tijd liet ze los.  Melktandjes van mijn kind slingeren door de ruimte. Het kind groeit, zijn benen en armen zijn langgerekter, de tijd hecht zich aan zijn nagels. Zij voeten stampen over de vloeren van het huis, zoals olifantjes dreunend hun poten laten neerkomen. Kom, kom, roep ik blozend maar omdat de tijd veranderd is keert het kind zich om en vangt de wind van de haven
Zij, dreigend met een zwakke poot blies naar de naderende dood en ging haar laatste brug boos, met een hoge rug.  Gootkat, dievegge, tijgerin die nooit vergeefs iets vroeg had aan zichzelf genoeg.  Haar snauw bevroor, haar oog besloeg, haar zijden pels werd hard en droog -  een lieflijke vriendin keert tot de wormen in.  Maar ik vergis me niet: de Dood (herkende hij een speelgenoot?) deinsde heel even voor haar moed. Toen stak hij, en stak goed.
Het ei is zo gaaf dat ik alleen al door zijn naam te noemen de indruk heb teveel te zeggen.  Zo stil is het dat beter dan door deze woorden je je er eentje op een lege bladzij voor zou kunnen stellen.  Maar daar het daarvoor ongetwijfeld al te laat is of nog te vroeg, volgt hier nog een laatste beeld:  zie deze kriebels zoals een roofvogel ze zou zien uit de lucht, als de camouflage die het ei aan het oog onttrekt.
Een schreeuw, wat bloed, onrecht wordt geboren.  Ik sta erbij, ik kijk ernaar, wikkel het in toegeeflijkheid en wollig stilzwijgen, was mijn handen en leg het weg,  en onrecht slaapt, onrecht groeit, onrecht huilt tranen met modder in de maneschijn -   nóg is onrecht tamelijk klein.
Met een blik van stilstaand water  zit grootmoeder tussen haar nageslacht en is zo oud als zij altijd was  Een afbeelding van pais en vree van lachende fantomen maar keer de foto om en zie de misverstanden al geloofden we hardnekkig in familiebanden met grootmoeder als aanbeden as  Hoe zou het zijn verlopen had de steen ons niet uiteengespat de uitgerekte band tot op de draad versleten soms wuiven wij elkander toe vanuit ons restend heden.
De kaas moet vers uit Parma komen; De pepers rood uit Pomerigio De mascarpone moet geel-romig zijn En jij moet zingen bij de wijn.  Ik zal een jonge kwartel eten, Gestufft met mortadella en Toscaanse weed. Je bloes hangen we voor het venster Tegen inkijk en insecten.  Het fruit zal branden in je mond, En wat je zingt wordt stilaan honger, Branie, geblaf van ee jachtige hond.  Je buik met peperoni ingewreven Lig je op tafel en je beeft. Vorken en messen zijn verdeeld.  De koffie met kaneel gaat met
De avond dat we in elkaar werden gezet zonder te weten hoe het moest, voorzichtig wat onderdelen uitgepakt en wat niet paste weggelegd voor straks,  dat het zo telkens ging, iets dat steeds weer langzaam bij elkaar gehouden raakte. Zo zo. Maar er zaten grijpgrage ledematen bij, die het op eigen houtje konden.  Het nóg volmaakter prutsen. En wij keken bij gebrek aan een gebruiksaanwijzing toe. Voor we het wisten zaten we in elkaar: bange vermoedens dat het blijven moest.
Hij zit in de bus en stinkt naar ranzig vet, nee meer een zure bom van flink formaat. Ik zie hem gaan en weet niet waar hij gaat, zolang de deuren open  zijn kan ik hem achterhalen. Gebogen is de straat als hij en er is niemand die mijn oog zo plaagt. Wat dondert het, ik ga hem achterna; nieuwsgierigheid  is ook een daad. Zijn jasnaad valt tot op zijn tenen en zijn armen houden ook geen maat, zijn nek is vrijwel in  zijn jas verdwenen, zijn schouderblad raakt aan zijn schedeldak. Maar nee, dat is het niet, 't is zijn nobele gelaat.
Slaap - enige uitweg uit een overvol bestaan. Peilloos diep verkwikkend niets.  Dan steeds opnieuw die droom: tot stikkens toe gevangen woel ik en parelzweet  mijn onderwereld.  Zwart rimpelig en onont- koombaar drijfzand.  Zo machteloos, verdwaal ik  in herinneringen uit de valkuil  van mijn jeugd,  dwingt Maartse Haas mij van een smalle rand en steekt een lemmet  naar mijn ondergang.  Stamelend spreek ik  met doden die mij noden  tot gezellig samenzijn.  Vertrouwd, mijn krachteloze weigering die zij niet willen horen, komen ze, dreigend, mij de grond in boren 
De zomers speelden in Arcadië. Vlinders - in soorten die al lang  niet meer bestaan - vlogen zenuwachtig en geluidloos in grillige lijnen langs de droge struiken. Soms stak mijn vaders donkere hoofd boven de duinpan uit maar altijd was zijn vlindernet te zien dat driftig gaten sloeg in schijnbaar niets, op zoek naar razendsnel onzichtbaarheid.  Nu zijn zomers winterlang  Nergens in het zand - dat zachte dreunen van de zee - hoor ik hem jagen.  Er zijn geen vlinders meer in Wassenaar; overal staat Toegang die Verboden is.
Als niemand de Adonis in je doodt, dood die dan zelf. Zo oud als jij en nog steeds ideale schoonzoon - geen gezicht.  Stap uit in Vijftig, stap daar uit zoals je dat in, zeg maar, Zutphen doet, en ga dan naar behoren ouder worden en oud, met bril, buik, haar uit oor en neus, elk jaar wat meer, en kom daar rond voor uit.  Maai het gazon en knip de heg op tijd en koop een hond voor de gezelligheid.  Leg, het gemoed bedroefd maar opgewekt de geest, die, zeg maar vijfendertig, jaren af -  al krijg je niet meer wie je hebben wilt, de onderwereld van je huwelijk heb je nog.
Vergleden in een hartstocht die eens ruisend ging. onder eindeloos levende spiegeling van liefdes eenzaamheid, zoek ik vergeefs haar te hervinden in wie zij nu verworden is.  Peilingen, stukgestoten in oude vertedering op nu verzande diepten spannen nog een verlangen dat lang reeds ongegrond bleek en hopeloos verweesd.
Wanneer ik ’s avonds in het duister Naast je lig en liefkozende Woordjes in je oortjes fluister Zoen op je actief blozende Wangen en met elk gebaar Een stukje dieper doordring naar Het zoete centrum van je ziel Dan schijnt je schoonheid zo fragiel  --  Maar als de schrijver diep in mij Je ’s ochtends vroeg graag wil vermoorden Want de nacht ervoor bracht JIJ Mijn kunst weer terug tot weeë woorden Dichterlijke dada die Product lijkt van de dementie Als ik daarom met schelden start
Pierrot! Het lachen Heb ik verleerd! Mijn ziel in de spiegel Vervloog - vervloog! Zwart is het doek Van de spiegel in rouw.  Pierrot! Het lachen Heb ik verleerd!  O, geef mij opnieuw, Harde heelmeester van ieders ziel, Verhevene van de maan, Pierrot - mijn lachen!
Een vogel is een vis die niet kan vliegen.  Een vogel is een vis die niet zonder water kan en op het droge snakt naar lucht.  Een vogel is een vis die hoog moet omdat hij lijdt aan dieptezucht.  Een vogel moet landloos balanceren op de horizon tussen verlangen en vlucht.  Een vogel is een vis die tegen de hemel kleeft, een beest dat zijn lot lipleest.  Maar een vogel is en blijft een vis.
Hij is een oude man, wat heeft hij?  Honger gehad, en hij bleef bij haar toen zij zei dat zij net zo alleen was als hij.  Dat is zijn vrouw; hij kon niet terug naar waar hij wegging.  Als zij te weinig te eten heeft wordt zij boos, hij houdt zijn mond.  Toen hij honger had dacht hij niet meer aan waar hij ooit wegging.
Ik prevelde zonder geluk op straat maar wat. Niemand nam er notie van. Zwijgend hield ik mij op in een portiek.  Heel waardevol dat alles overgaat. Trams dreunden langs. Ergens schreeuwde een man. Uit een luidspreker schalde dansmuziek.  Waarvan ontdaan en zorgen om welk lot? Conclusie noch ontraadseling. En hopen doen we toch zeer vergeefs. Laat ons dan huilen.  Daar stonden mijn gedachten stil bij God. Juist brak een stapelwolk verrassend open
Hij pelt zijn spelers uit hun bronzen toneel- mantel, licht hun schedel op en tuurt door de spleet in het duister. Hij ziet het al. Te veel geest. Te veel fles. Dit toneel  moet anders. Bloed wil hij, krokant knappende botten, een knellend strottehoofd. Speel het vlees, zegt hij.  Een goede les. Hij wil hun nagels voelen in de woorden. Een avond moet het worden waarop de geest zo uit het krachthonk lijkt  weggelopen. Een voorstelling waarin de kinderen hun ouders vermoorden. En zelf ook weer kinderen krijgen.  Maar voor het eerste bedrijf verdwijnt hij al in het duister van de achterste rij. Hij wil zijn handen niet meer branden aan dit niet te regisseren familiegraf.  Stervend klemmen zijn spelers de tanden op
Als de kiezels. Als de keien.  Met de water-expresse vervoerd. In de grintlaan gestort.  Door de toevallige schoen weggeschopt. Eén moest er zijn in de slinger van David. 'n Paar in Demosthenos' mond.  Door de betonmolen op het bouwterrein. Door de broekzakken van kinderen.  Rollend rollend  Door onderaardse rivierbeddingen. In de witte walvisbuik van de gletsjer.  Door de bellenblazende waterval. Door de kolken. Door de stroomversnellingen. 
De tuinman: Ach, weet u, daar blijft niets van over -  zo'n kleintje, denk-es in, da's toch alleen kraakbeen? Zo'n kissie  (grote handen)  Nee, díé kome niet meer; denke liever aan iets leuks,
Koningen lieten hun portretten hakken in stenen wanden van tempels in het licht van de sterren herleefden hun hoofden  koningen past eeuwigheid net als goden Wij krassen onze namen in basten van bomen, op toiletten, hangen foto's op om koste wat het kost te blijven blinde vlekken op blinde muren
tors rotsen sleep koffers vaten touwen de trog we schepen haar in  scheef net schelpdieren rukken de matrozen op versnellen hun pas  langs het want  de trotse trossen gaan uit hun bol en nergens is olie en alles is vol  alleen mijn snelle handen rijmen nog met de zeilen de doden de winden het zog
Meer dan 't gebeurde telt wat kon gebeuren en niet gebeurd nog steeds gebeuren kan. Je loopt een huis langs en herkent daarvan de grammofoonmuziek, de braadvleesgeuren.  Is dit jouw huis - of woont een andere man met vrouw en kinderen binnen deze muren? Vitrage voor de vensters, dicht de deur en geen pad waarlangs je achterom kunt gaan.  Halfweg knarst in de hoogte een scharnier. De zolderruit zwenkt uit tot vergezicht en toont daarbij het huis binnenstebuiten.  Maar tussen raam en sponning is de kier te klein en ook te ver, - hoewel het licht mij niet geheel en al wil buitensluiten.
mijn moedertje is nooit meer slapeloos - dag  ik strand hier op uw graf, nog immer bergaf  het marmer strelen, voel de laatste herfstzon   wat ge niet meer ziet, ben ik aan 't stockeren  wat ik nu doe, ik laad wat wrakhout op mijn  kar want ik ga een wrakhoutscheepje maken  vol kwaliteitsmomenten, plus maar ook min  de baren moe en zinkt maar vaart naar u toe   de bloesempicknick valt opnieuw in 't water  kijk nog eens door het keukenraam, de hemel  voor de gekwelde dwangbuisduivel u roept  schat, neushaar veel te lang, kom en knip het af   ay Garbo met de kromme werkhandjes, doe  uw wenkbrauwloze pantomime - stepdans  het einde van de plaat voorbij, mijn ster - ja  de Willy naast u krijgt bezoek, ik moet gaan  geen zorgen maken, 't is een Elsschotviering  nee, geen verkleedpartij - mijn rammelkistje              stijg op, vlieg mee 
'Jij mag alles in mij kwijt' zei de ruimte tot de Tijd.  'En? Wat moet ik dan beginnen?' 'Waarom kom je niet eerst binnen?'  En zo zeurt het stel al jaren zonder dat het komt tot paren.  Moraal:   Als de tijd het al niet kan, lieve lezertjes, wie dan?
'k Kan niet lezen en niet schrijven. 'k Ben de langzaamste in vlijt. Maar het allerdroevigst ben ik in sociale vaardigheid.  Nooit kan ik iets leuks verzinnen! Sta ik voor een mooie meid, ach, dan schiet mij slechts te binnen dat ik dood wil. Heel de tijd.
Verwijt mij niet dat ik niet steeds dezelfde ben. Ook de wilgen met hun fluwelen kronen staan straks weer als geheven vuisten aan de gestolde vaarten. En ik, nog loom en zoet van jonge wijn, dwaal straks tot op het bot geknot, met vertwijfeld witgetrokken knokkels, door de vallei waar nu nog onze rodondendrons bloeien.
van dichtbij is alles anders niet noodzakelijk mooier of beter lelijker of meer of minder interessant maar anders  of dat op zich niet - man, wat kan jij zeuren -  al meer dan voldoende is
Een boom kiest zorgvuldig zijn plaats om daar nooit meer vandaan te gaan. Met niets dan zonlicht en lucht versterken zijn wortels hun greep  op de wereld en neemt in zijn kruin het overzicht toe. Zonder beschutting wordt het leven in alle seizoenen pas echt getrotseerd. Dat op zijn stam  onze hand zich soms neervlijt in een groet of is het een slinkse poging om van zoveel standvastigheid
Volle melk, hete aardappelen, schroeiend vlees. Meer! Erger! Waar is de slager? Daar achter die bloedrode horizon.  Verlangend naar het theater van de slacht gingen we op weg.  Maar het was te vermoeiend. Geen van ons kwam aan.  en toen we stierven dachten we: er ontbreekt iets. Dit was niet wat we ons ervan hadden voorgesteld en we zijn voor niets bang geweest.  Inmiddels waren we veranderd in bloemen: hyacinten, madeliefjes, tulpen, seringen enzovoort, enzovoort, en we bloeiden bokkig zwijgend en teleurgesteld. Ja, we bloeiden genadeloos.
Jaren heb ik in potten zinnen geperst, op sterk water gezet voor wie lezen wil dat tijd ook dood kan gaan.  Maar hier maak ik geen woorden aan mooi: ik ben oud. En dood was ik al toen ik voor 't eerst ter wereld kwam.  Ik ben moe, ik heb negen keer geleefd en ben tien keer gestorven, geloof me, slapen doe ik niet meer en met dromen hou ik nooit nog op.  Meidoorn valt uit de woken en  zwavel sist op de daken, maar in mij zwijgen de wolven, in mij morrelen de kruiden niet meer.  Ik heb dagen gekookt, nachten gedestilleerd en keer op keer kleefden dode alchemisten aan mijn vel. Gisteren zag ik hen verzuilen, gekromd om de lillende pot zonsondergangen. Gisteren stierf de laatste hond in mij.
Zomaarcafé op Rembrandtsplein: concrete warmte, goddeloze gezelligheid  vóór elk biertje roep ik gewoontegetrouw gewichtslooslauw binnensmonds bismillah  ik ben de jonge Marokkaan en zijn anderstalige gedachten  Het van vroombloed kleinerwordend zitbeeld in mijn vader  en moeder herinnert mij steeds marginaler aan mijn stamland:   rotshol sinds ik hier gewoon ben  Let niet tweejaarlijks in de zomer maand van kleine betekenis  strand oranje parasollenbezaaid en duizenden ouders  die menen dat ik onherkenbaar een man geworden ben, waarover  ik fantaseer
stoelen, theepot, pen, schaar presse-papier en boeken, tot aan mijn denkbeeldige evenaar heb ik het beschreven alles in de kamer tot in de uiterste hoeken zodat ik op deze bladzijde mijn leven verder zal leven met mijn woning als noordelijk halfrond en mijn ziel als 60-watt-lamp trouw aan het plafond  [Solipsisme: filosofische leer die stelt dat alleen ons eigen ik en zijn bewustzijnsdaden bestaan.]
Ik ben niet gevlucht om in dit land een Karikatuur te worden. Als karikatuur werd Ik in eigen land vervolgd. Tweedimensionaal Zou ik het ook goed doen, maar ik kijk wel  Uit. Het publiek weet wat er op het spel  Staat. Al mijn werk gaat over liefde. Ook De haatpassages. Als een kat verdedig Ik me. Gij zijt decadent en ik eroverheen  Met goedemorgen. Dat vindt u lekker U laat zich graag mishandelen door een Vent die u niet kent. Nu bent u een karikatuur Ik snap de charme ervan. Maar uw aandacht  Is liefde. Ik ben decadent. Nu mag u slaan Pak aan. Het is ook aan u de beurt.
Wij, die elkaar in dromen minden, Buiten de dwang van ruimte en tijd, hoe zullen wij bevreed'ging vinden in dezë arme werklijkheid?  Uw hoofd, in mijne arm gedoken lijkt als een vrucht zo broos en klein; gij houdt uw ogen vroom geloken; kan daar mijn héle wereld zijn?  Er ligt een troost van rustig weten in uwer handen vaste druk. Maanden van hunkring, fel verbeten, heeft rustloos mij de drang bezeten naar dit onmogelijk geluk.  Maar, bang en blij tot u gekomen zoals een kind naar 't eerste  feest,
Ik weet niets dan deze ene zang van 't hart, dat zocht en nimmer vond, en van een altijd-droeve mond, die dorstte, heel het leven lang  Ik weet alleen dit ene lied van trouw, die leeg en bitter is, van schrille vreugd en staag gemis, en onvree, martlend als verdriet.  Mijn stem was jong en sterk; en stout zong ze de grote wereld in. Mijn hart werd moe, mijn hart werd oud en zingt nog als in 't eerst begin:  Ik zocht de liefde in 't stille dal op steile berg, in 't feestlijk groen; ik zocht de liefde overal en derf nog steeds haar zuivre zoen.  Wel menigmaal ontbond 'k mijn haar en rusttë in een sterke arm, en menig troostend lippenpaar kuste mijn moeë voeten warm...  Maar toch, zoals een droomrig kind zijn spel verlaat, wijl iets hem trekt, en in de wrede lentewind de handen tot de sterren strekt;  zo bleef bij hartstochts snelste stroom 't verlangend hart mij droef gezind, en 't wacht zijn verren sterredroom verdrietig als een eenzaam kind.  Ik ken alleen deez' ene zang
In alle dromen zullen saam we zijn en zul je vast mijn moeë handen houden In alle dromen zullen wij vertrouwden en lieve vrienden en genoten zijn  Maar in het leven zal ik langs u gaan met verrë ogen en plechtstatig groeten;
De appelboom staat al weer klaar de bloesems komen dit voorjaar laat maar zij komen niettemin  want in de takken huist geduld een winter lang zijn zij vervuld van niets dan breekt voor ons de knop  de bloei gebeurt in lichte tint dan komen vlinders en de wind de blaadjes worden losgerukt  en in de zomer als wij komen hangen de appels aan de bomen eten wij appels uit de hand  de takken raken leeggeplukt ik overdenk het kort geluk tussen bloesem en appelmoes  de appelboom is een parabel die vrucht afwerpt in menig fabel en aan mijn houten keukentafel
vanochtend zag ik op straat een leeg heinz-blikje liggen:
Zijn tas is van het soort om mee naar school te gaan; hij kocht hem laat, de leerplicht al verzaakt. Hij kocht hem om te worden heengezonden met een ideaal, dienstwillig diplomaat te zijn van wat hij miste.  Zo ziet men hem op straat: een man met dichtgeknoopte jas, de tas waarvan de inhoud steeds wordt uitgedeeld, uiteengezet. Zijn leven is vermoedelijk geslaagd; het diepst geheim ervan is immers algemeen en openbaar gebleven.
Zeg me dat het tijd is, zeg me dat ik moe ben, geef niet toe aan verzet, geef me een washand, de beer die ik ken, wijs me mijn bed, dek me toe,  ruik naar zeep, vertel mij hoe prinsessen slapen als bij wonder en verdwijn maar, ga niet te ver, stop mij onder, dek me toe,  laat mij alleen, strooi in mijn ogen geen zand, breng geen lied ten gehore, verzoen mij niet met de nacht, doe wat ik doe, dek me toe.
Felix was blank met bruine haren en een zachte g. En: hij was kleurenblind, hij keek met scheef getild gezicht en toegeknepen ogen naar de lucht. Ik deed het heimelijk na. Wat heb ik hem bemind toen ik vijf jaar was. Hij was negen. Er is een bruine foto van ons allen aan de waterkant gezeten in het gras, en daarop houd ik vlak boven zijn hoofd, zijn verend haar mijn hand, kijk met ZIJN toegeknepen ogen (onherroepelijk kleurenblind) omhoog, je ziet de ouders en de kinderen en de zomerwind die het gras scheef waait en in al die haren woelt -  je ziet dat ogenblik dat toentertijd nog eeuwig was.
Je wenkbrauw van goud is boog boven een oog als een groene zee koud je haar lokt in vuur en je wang van rode aarde uit de diepte het brood welt in huid en in melk en doopt op je tong en vertelt hoe je loopt voor de duur van mijn oog -  dan eet ik van je, drink ik van je, dan adem ik je adem in en zink ik met de zee die me ziet verder weg, dichtbij -  dichtbij, verder weg
'Praat me niet van sneeuw en ijs' sprak mijn meelbestoven vader terwijl hij witbrood in de rijs- kast schoof, 'daar komt maar dooi van'.  Maar toen hij 's avonds in de maan- overgoten kerstetalage van zijn tuin heenkeek over het poedersuikeren gazon, de borstplaten vijver, de marsepeinen beelden op hun sokkels van fondant, knorde hij voldaan: 'het kan niet anders of de Schepper moet een bakker wezen'.
Zo’n dag waarop hier jonge spreeuwen leren vliegen. Ze kwetteren en landen met z’n zessen op een tak. Het is half negen, in Irak vertrekt een stadsbus voor zijn dagelijkse rit.  Gewone mensen onderweg, een bus vervuld van eigen doodse stilte. De stilte van de misdaad  in de nacht, of van een  wisse dood die op z’n kansen wacht. Achterin Asraf en hij kijkt naar buiten. De kraters in  de weg, hij kent ze allemaal, twee keer per dag beleeft  hij hun verhaal.  Het lijkt alsof hij door het vuile glas, ineens zijn broer ziet liggen. Hij ziet zijn moeder, jong en mooi, sindsdien ineens een oude vrouw,  een zombie die in stilte lijdt, vereenzaamd en haar spraak voor altijd kwijt. En hoe de toekomst tegenwoordig slechts bestaat uit 's ochtends moeizaam tot de avond verder leven.  De bus is laat, hij pakt zijn 
De bomen steken hun takken en twijgen onverschrokken, aangepast, in de blauwe vrieslucht van de gevorderde ochtend. Het is koud, verhoudingsgewijs, goed schilderijweer, oudhollands voor later, de oude zonden en gruwelijkheden van God vergeten en, in zoverre, vergeven. De natuur wrokt niet, draagt de gevolgen als nieuwe vanzelfsprekendheden voort in de tijd, vervult in volle majesteit het heden in zijn klassieke vluchtigheid, kent de eigen wetten door en door, glimlacht om de onvermijdelijke lente.
droom na droom splijten de rotsen open steken ravijnen scherper af  verstuivend gebied  getijde na getijde onder de blauwe koepel tekent helder een woestijn  terrassen van zand resten van een tempel in stralende verlatenheid
In een strak opgemaakte kuil zich aan het koude laken warmen, herten grazend op het dek.  Voor ogen kwam een heks, ontvleesde botten aan haar romp, van kirren niet meer bij. Paniek.  Waarna men weer het enge grootje beffen wou. En in de hoek haar afgezette benen.
Zo'n eerste dag dat water  geen water meer is maar meer. Het kind met beide voeten gestrand vraagt naar ijs - glad - ijs. Zo vraagt ze naar de chemie van het simpele, gladde, volmaakte waarin ze haar doorzichtige drie jaren ziet.  De schelle schaatsers flitsen voorbij tekenen in de wind.  Het kind beweegt, schaduwloos ze knielt, buigt voorover. Een vis bloedt dood onder het ijs. Ze wil hem redden, klopt en roept. Het bloed sijpelt, kleurt. De vis ademt een verdriet dat zij daar in die winterspiegel ziet. Niet zeggen, niet doen, niet.
stram strompelt hij van knooppunt naar knooppunt de eens zo bekoorlijke zondebok je mag hem aanlachen als je kunt hij grijnst maar trekt het zich niet aan aangebrand niet maar afgebrand een flauwte dat gaat weer over hij zal wel weer opstaan plooiend zijn broek zijn rok het ouwe rund  dra staat hij lang en breed tussen de pilaren door de schaduwen bestormd het marmer van zijn kaken de zweep spelemeiend met de laars aldoordringend de blik gericht op de dreigende maan  langzaam daalt hij af men juicht pondereus buiten alle proportie daalt hij af en plaatst zich naast de labbekak de losplaats onveranderd niet met verlossing als poetslap
Het zijn de literaten niet die onze erfenis beheren literatuur maak literatuur en je bent binnen praat over koetjes en kalfjes op een originele manier gouden ruggen en groene staarten hemel en muilkorf alles rustig in maart en 's nachts achterberg-heimwee in driehoeken cirkels en grote gaten god wederom oude god met een baard en afzakkend aartsengel strindberg-kleed zo gaat het in holland zonder ter braak en schepen volgelingen die in alle toonaarden zingen het zijn de literaten niet die ons beheren op een hoopje aan de kant liggen hun kouwe kleren
Een mug (de mug)  beklimt, desnoods: bestijgt een olifant (de olifant).  Zo gooide iemand eens een bal op. Deze stuiterde nog enige malen, bleef toen zo goed als stil liggen.
Hoor de stilte kraait. De minnaars dolen in de nieuwe wouden van de winterslaap en alle zaaiers, nu vermomd als jagers, doden.  Met een weefsel van regen en moeheid heeft de stilte ons bekleed en onze lippen gericht naar het van koude biddend noorden.  Zo stil is het nu dat men huivert en vreest dat iemand plots op een gong zou slaan en van de leegte zou scheuren het oorzichtig vlies.  Tot in de vingertoppen eenzaam is het hart en zo benauwend stil, als het huis, dat instort bij het nauwelijkse rinkelen der sleutels.
Aanvliegen over de sont, over donkere kommen van finse meren  scheepgaan in de kajak der gestorvenen  drijven op de wateren tussen taiga en toendra  oog en oor zuiveren aan leegte en verte  zich voeden met bessen, met hoed en geur van de goddelijke paddestoel  dromen de droom van het eeuwige heden  als arktiese beer weer tot sneeuwblinde dronkenschap in te keren  Op de tong zeven vlokken in dovend middaglicht smelten  zijn tent gebukt naar binnen gaan als de zon slaapziek wegzakt achter de wouden  liggend op zijn bladerbed het smeulend vuur van berkebast aanblazend  door het rookgat de witblauwe poolster bespieden  in heldere blijdschap de hemelse spijker en stralende navel van zijn heelal gadeslaan  als viervoeter zijn tent verlaten om de verre suizing van een vleugelslag  oog en oog staan met de witte wolven
Het is geen huis dat ik voor jou heb kunnen bouwen geen dak dat ik uit riet gevlochten heb geen bed dat ik heb uitgelegd.  De zomers waren droog, het koren dat niet eens mijn enkels haalde, de vruchten zonder vlees, waar die nu niet van aarde meer te scheiden hun netten vulden trok ik lange sporen door het zand.  Ik zei jij half nog maar ontwaakt jij tastend in het ochtendlicht jij rillend nog in kamerjas en vechtend met je slaperige vingers en zoekend nog naar nachtelijke warmte:  het staat er niet er waren enkel  letters, leestekens, een regel of wat. Zoveel te zeggen nog in een al vergeten huis.
De onvervulde liefde springt uit mijn keel, ach het lijkt wel een kangoeroe met een jong in haar buidel of een eekhoorn.  Aan deze ongeduldige liefde kan ik kapotgaan aan flarden gescheurd, het kangoeroejong wordt met zijn kop tegen de muur gesmeten.  Overal bloedspatten op de muren van het huis, in de koele kamers stijgt de temperatuur zo veel koortsige adem wordt uitgeblazen.
Kersen leggen op de kersen in een plastic tafelkleed: een gesorteerde werkelijkheid als lokaas voor  jij die alles enkel door elkaar verdraagt: kersenmar- melade, ruggengraat als pitten uitgespuwd toevallig in een rij op de aanrecht, krieken tussen de kersen  vertrekken je mond als ongesproken Woorden moeten niet later iets willen worden. Niemand vraagt het woord tafel wat wil je later - een tafel in allicht een gedicht met jou er wijdbeens op of een werkelijke  lege tafel
Ik kijk naar mijn broekspijpen en schoenen terwijl ik ze aan heb, en verbaas me dat dit ik is. Ik is vast iets anders. Maar wat? 
Alleen maar hier. Hoogspanningslijnen zijn haast uitgedund. De vogels zijn vervlogen. De roodoranje zon hangt laag te drogen. Gemengd met mist doen dingen minder pijn.  Bij elke stap ontstaat een stukje sloot. De koude doet de wateren kalmeren en Marokkaanse meisjes bestuderen het verse ijs. De vissen willen brood.  De wereld volgt de wandelaar en rust als hij verdwaald raakt in de witte nacht en in de stilte niet meer weet welk land  hem nu omgeeft en welke vreemde kust daar kraakt. Maar achter zwervend schijnsel wacht de poort van het Chinese restaurant.
Mijn moeder is mijn naam vergeten, mijn kind weet nog niet hoe ik heet. Hoe moet ik mij geborgen weten?  Noem mij, bevestig mijn bestaan, laat mijn naam zijn als een keten. Noem mij, noem mij, spreek mij aan,
Het regent en het is november  Weer keert het najaar en belaagt Het hart, dat droef, maar steeds gewender, Zijn heimelijke pijnen draagt.  En in de kamer, waar gelaten Het daaglijks leven wordt verricht, schijnt uit de troosteloze straten Een ongekleurd namiddaglicht.  De jaren gaan zoals zij gingen, Er is allengs geen onderscheid Meer tussen dove erinneringen En wat geleefd wordt en verbeid.  Verloren zijn de prille wegen
Wind water en buitenvergiet druppel keer op keer onaangekondigd zonder oponthoud maar geruisloos in groen geheveld gras, als de zomer wegkrabbelt die de blinde mol het eerste zag  Bevend inderdaad zonder twijfel wakkeren de herfstvuren aan zodat geurige harten licht laten spelen in de mossige schaduw aan weerszijde loef en lij  Onvernieuwd danst het water magnifiek de reflectie van ongerepte schoonheid als de natuur in groen verschiet
Zij droomt zich een stoel touw om de enkels, metaal van een loop in de nek. Maar niets dwingt. Niets dat woorden uit haar vingers wringt. De polsen gebonden aan pannen en emmers, de mond aan een mond, het hart aan twee poppen. In de verte de pen. Splinter in het lampgeel van de kamer. Tussen haar en daar een web van stemmen dat haar stopt. Als een dolle bal.
heb je ook wel eens plotseling de aandrang om iets niet iets van persoonlijke waarde  bedoel ik een boek of een foto van een dierbare  maar iets  onpersoonlijks zoals een prullenbak een bureaulamp een boekenplank zomaar ineens  kapot te maken gewoon omdat het je anders misschien zou kunnen overleven?
Ontwaken in de nacht -  de kalmte van dit ogenblik verbreidt zich achterwaarts maar is ook vol belofte:  een kachel die nog niet ontplofte.
Ze hebben  hun moskee gebouwd om onze gulden van god.  Ze zijn gekomen als soldaten maar zonder geweer.  Hun wapen is honger.  Ze zijn hier  als veroveraars van recht op leven.
groen was het gras bruine vlekken van bladeren rond de poten 't deerde niet dat de wind speelde blad'ren zijn speelwaar de ezel stond stram diep in het groen van het gras bruine vlekken van bladeren  hij keek rond en nam zijn kwast geen pennestreek een schildersstreek de liefde in zijn hart vanuit elke hoek vloeide op het doek nat van kleur en tranen
Langzaam ben je jezelf geworden, niet langer degeen die mij in het holst van de nacht kwam redden uit elk geheim, we noemen geen details, veranderd worden in drukwerk, onbeperkt groeien  en het is alsof er nu je jezelf bent geworden minder gevaar steekt in bepaalde plekken in huis, de lege schoenen onder de banken, het gat achter de trap, het raam dat niet sluit,  hoe de wind daardoorheen iemand zoekt om op te heffen: al dat soort valkuilen heeft zijn tijd gehad, er is dit hier dat ons in elkaar bewaart, soms opengaat  om tegenvorm, rib, vleugel door te laten. 
Behoud de begeerte. Vergeet waarvoor je in de kou wou staan en sterven toen je dacht dat de wereld een lente  was of een vrouw.  Verwacht dag en nacht maar vergeet de vrees die je was. Betaal geen rente voor je gedrag.  Morgen versnelt. Gisteren zwelt liefde doodt, gaat niet dood.  Behoud geen resten. Stap over haar schreef. Zij blijft de welkriekende dreef in jouw verwoeste gewesten.
Ik wacht bij haar en maak haar laken glad.  De grind die in haar adem brak is van het nachtpad weggejaagd.  Ik ontzeg mij elke scharnier,  ik leg vertraagd mijn wanten af en schik gevallen beelden  tot de droogte van haar slaap mij weer in hoeken zet  en zij van ver haar lenden draait en schaduw maakt uit draad die gloeit.
Nieuwjaar, kom niet naar onze huizen, want wij zijn dwalers uit een schimmenrijk, verloochend door de mens De nacht ontvlucht ons, het lot heeft ons verlaten We leven als dolende zielen geen herinnering geen dromen, geen verlangens, geen hoop De horizon van onze ogen is asgrauw geworden het grijs van een bewegingloos meer zoals ons stille voorhoofd geen hartslag, geen warmte beroofd van poëzie We leven zonder het leven te kennen  Nieuwjaar, ga verder. Daar is het pad dat je stappen richting geeft Onze aderen zijn van hard riet en we kennen geen droefenis We wensen dood te zijn en geweigerd door de graven Konden we maar weten wat het betekent tot een plaats te behoren Kon sneeuw ons maar winter brengen om onze gezichten met duisternis te bedekken Kon herinnering, of hoop, of spijt ons land op een dag maar van koers doen veranderen Konden we waanzin maar vrezen Konden onze levens alleen maar ontwricht worden door reizen of een schok of het verdriet van een onmogelijke liefde Konden we maar sterven zoals andere mensen' 
Al wat voorbij is en nooit voorbij  niet meer van mij is voorgoed voor mij  van lieverlede zal het weer komen  een schijn van vrede over de bomen  van lieverlei  als het weer mei is maar niet voor mij.
Door de kersthectiek raakt de echte betekenis van kerstmis wel eens op de achtergrond. Hieronder zes tips om de  kerstsfeer terug te vinden.  1. Dagenlang gezelligheid kerstgedachten raken zoek ga maar eens iets anders doen wandel samen, lees een boek.  2. Denk aan alle kerstinkopen kijk wat er op tafel staat zorg voortaan dat jij die rijkdom eerlijker verdelen gaat.  3.  Pak een kaarsje, steek het aan denk aan iedereen die met kerst verdrietig is, eenzaam of alleen.  4.  Binnenkort het nieuwe jaar goed begin en schone lei verandering komt niet vanzelf een beter wereld? Die maak jij.  5. Langzaam sluit de cirkel zich naar het einde van het jaar. Kijk je kring van vrienden rond breng een toast uit op elkaar.  6. Prachtig straalt het kerstmishuis
Wereld van aarde, alle lichten uit.  Slapend lichaam van grond, geurige lieve mandarijn,  hangend aan je gedroomde takje in de nachtgaard.  Regen in juli, liefde in woorden.  Je lichaam slaapt als de schim van jonge bomen.
Winterbos. Uitzicht, kort als een kamer, dat, praktisch tegelijk, terugwijkt met elke stap. Krap licht. Een schutting, langs een wei, die ik bedacht, sluit alles nog meer af, vergroot intimiteit.  De kleur raakt al nuances kwijt. Een tak is evengoed een hand, die, als ik stilsta, naar mij grijpt.  Schemering die het toevouwt, boom, weg, bos. Ik wandel langzaam los van mijn aanwezigheid.
Vijfenzestig. Men gaf mij een stok. Een stok, niet om mee te slaan, maar een stok om ermee te gaan van mijn bed naar het kippenhok of tot het café in de laan. Een stok, die ik nergens laat staan omdat men mij er niet mee griefde, want hij leidt mij, verkommerde haan, naar de laatste en hoogste geliefde, die, aan 't eind van mijn schamper bestaan, mij, als stralende leidster, beliefde te wijzen op 't eind van mijn baan. Verwaaid zijn haren en rok maar de haan blijft eeuwig bestaan...
op het podium van het gebouw waar het concert was voorgezet zat ik achter kaarsrechte sopranen met stemvorken van divaformaat die te laat achter glimmende ballen en bassen zich coloratuur zongen  de alten sprongen lager dan gewenst en grepen van onderen mis tussen kermende tenoren in plaats van staccatocastraten die verveeld hun piccolo’s bespeelden zonder enig engelen geluid  het was een verademing toen de dirigent aan de strijkstok bleef hangen muziek de lucht in vloog en hij
Toornige vreugde doet mij rechtop gaan  dwars door de herfstige plantsoenen  waar in het nat verwilderd gras  rillend naast de zwarte plas  een troep verregende kalkoenen  verworpen, onheilspellend staat.   De wind schuift in de glazen wolken  lichtende wakken hemel open  en wervelt glinsterende kolken  omhoog uit gele bladerhopen.  Als gevallen englen hokken  door geen zon meer te verzoenen  in een somber dreigend mokken  daar mijn broeders de kalkoenen.
De dag gaat dicht als een deur. Jij schudt een sprookje uit je mouw. We lopen langs het duinpad naar de sterren en open gaat de nacht. De lage lichten van de kust  beloven meer dan je kunt zien. Een visser staat met zijn lantaarn aan in zee. Het silhouet van een geluidloos schip wordt neergezet tegen de einder en verschuift. Met regelmaat  van enkele seconden zwaait een armvol licht vanaf de vuurtoren over ons heen. De wind gaat liggen in een dal, de avond wint het van de dag. En dan van ver komt er een dicht-  regel van Achterberg over het schaduwpad: "Aan het roer dien avond stond het hart".
De dingen lopen langzaam vast In een oog het licht De dingen grazen rustig nu  Ik schuif een lucifersdoosje twee centimeter naar rechts op de tafel  De radiatorwarmte tegen mijn dijen Voor het raam kastanjes en seringen Zij vragen geen toestemming. 
Wie is je trouwste kameraad, die altijd op je wacht je nooit verlaat van ’s morgens vroeg tot dat je ’s avonds weer naar bed toe gaat of desnoods heel de nacht?
Je legt je koortsige vingertje op de geribbelde bladzij en leest een olifant een pluizige papegaai een tijger met papieren strepen  Hoe je met je éénjarig vingertje de koe laat loeien het schaap laat mekkeren het paard laat hinniken  De wereld laat zich omslaan in paarsblauw glanspapier  Vandaag schep je de dieren en de dingen  En als het monster met zijn lange snuit en kringelstaart lawaaiig zuigt en blaast  slaat de grote tafelkloek haar vier sterke poten beschermend om je heen 
Het gedicht hoorde hoe het werd geschreven, het zag de reusachtige hand waaruit het leek te ontstaan, woord voor woord, het hield zichzelf nauwelijks bij.  Bij, zag het geschreven, en als echo zei het zichzelf, bij, bij, maar toen was de hand alweer verder, gejaagd door de zweep van het krassen, het heimwee naar vorm.  Het doet pijn om niet af te zijn voor wie nergens vandaan komt. Zonder lucht liggen de woorden op tafel, de hand is verdwenen komt terug, is verdwenen het gedicht herinnert zich niets,  en het hoofd, zo ver daarboven nog steeds als niets anders herkenbaar dan als masker van baaierd en oorsprong, wendt zich af van de regels,  het zegt in zijn adem de cadens van het denken en sluit het gedicht met een zucht.
O, was ik maar 1 avond Sinterklaas En mocht die avond 5 December wezen! En kon mijn toverstaf elk mens genezen van wat ie maar niet laten kan, helaas  Dan zou ik ieder mensenhart van steen, en ieder hoofd verstard tot ijskoud marmer, wat zachter willen maken, ruimer, warmer; zodat de vlam weer uit de ogen scheen.  Mijn mantel, staf en mijter zou ik geven; mijn heiligheid, mijn hele kapitaal, mijn ziel en zaligheid, mijn pietermannen, 
Ik heb een vrouw bemind, die best een tweede Troje zou verdienen, en die door drank en heroïne onder mijn ogen werd verpest.  Tot ziekbed kromp het liefdesnest, en ik zou zachtjes willen grienen, omdat alleen  dit clandestiene sonnetje van ons tweeën rest.  Zo'n veertien regeltjes waarmee je een tipje van de sluier licht, wat zout om in de wond te wrijven.  Wat zijn dat toch voor waanideeën, dat je, verdomd, in een gedicht
Niet langer dan een ademtocht, lang is dat niet, kijk maar, ik deed het weer, zo lang al hou ik van je, en dan niet zomaar even, nee, de hele tijd als nu, en nu, en verder nog, denk ik, mijn hele leven.
(Overal de stad als helft. Overkant. Brug naar... Tunnel onder... Eenrichtingsverkeer, bevestiging van de helft als verzelfstandiging. In de stroom meelopers tegenliggers. Is daar 'de ware helft' bij en is dat zoiets als 'je beter zelf'?)
Vreemd, dat zij nu slapen moet. Er is nog meer te doen. Net zou zij aan de strijk, het is pas noen. En moeder zit nooit stil, meneer.  Iets in haar hoofd speelt met de tijd, iemand die haar leven niet meer leidt.  Toch gaan gordijnen dicht. En groet zij kort de glazen buurvouw, die zich 's avonds
Een vogel vliegt waar ik wil gaan Kijkend naar bezige steden Zoals een broedkamer van de mieren die ik vroeger als kind graag opende:  Paniek Geregel Geschrokken sloot ik dan het domein Rende naar huis om over mieren te vertellen
Net of er geen tijd meer is om de voorstelling uit te zitten:  het voorgestelde gaat aan met een klap; snel als een schaduw van wolken over het gras beweegt het gedachte zich voort; in het blauw van Antarctica handhaaft de ozondrift zich; iemand denkt een man te zijn die sterft en dan ontwaakt.  Hoe dan de haren mij op de armen werden bewogen wil ik niet weten. Aan het lichaam van Dailor en Lula met men ook mijn onleefbaarheid af, en zelfs dat niet.  Het is alles zo echt, dit niet willen wijken van een korte veruitwendiging van de droom, dat het zijn eigen voorstelling wordt,
Toen ik klein was kwam met kam, schaar en tondeuse een zwartharige man. Zijn zoontje viel in een punt van het hek van de kerk.  Scheer je weg, dood, handige kapper, mager en lang. Oude mensen, dat ging nog, maar Jos, met zijn brommer en langer geleden  de witte arm in de regen die onder een deken vandaan kwam op de tramlijn van Brussel naar huis. We stapten erover. We moesten er allemaal langs.
Hij doet iets in verzekeringen op de Herengracht Hij heeft voor zijn plezier een stukje Achterhoek gepacht En kijk, we zitten weer in 't jaargetijde Waar hij als natuurbeminnaar naar smacht Dat stappen in de buitenlucht door al die kleurenpracht Dat krieken van de morgen en het vallen van de nacht Dat vredige, ja zeg maar dat gewijde Er is niets mooiers in het leven dan de jacht  Daar vindt hij zijn vervulling, net zoals zijn voorgeslacht Zich in het jagen op de fauna uit te leven placht Wat ziet men er niet alles welig tieren Toch zeker wel een vogelsoort of acht En als hij zich verborgen houdt en heel geduldig wacht Verschijnt er vast een hert, nog niet op najaarspret verdacht Ze kunnen zo trouwhartig zijn, die dieren Er is niets mooiers in het leven dan de jacht  Wanneer hij zulk een heerlijk brok natuur heeft thuisgebracht Dan is hij dankbaar dat hij leeft, dan voelt hij weer zijn kracht Daar is die sport in feite om begonnen Het gaat niet om de veren of de vacht Dus als men iets heeft aan te merken op zijn klederdracht Of als zo'n buitenstaander om zijn jagershoedje lacht Dan is dat onbeschaafd en onbezonnen Er is niets mooiers in het leven dan de jacht  O houtsnip, vos en ander wild, wat wilt u met uw klacht Terwijl hier een natuurlijke traditie wordt betracht? Berust maar in de overmacht, en à propos: rust zacht Er is niets mooiers in het leven dan de jacht.
De bommenwerpers dalen. Hoor ze grommen. Loop niet zo ver van mij in deze verraderlijke mist. Al scheiden ons maar drie meter ik heb je al drie keer gemist. Mijn blik is bewasemd als mijn bril. Kom naast mij lopen, met je elleboog tegen mijn ribben. Kom zo dicht als je kan. Zoals straks in onze kist.
Toen wij nog jong waren en de wereld nog oud was en wij in een ver land op hoge bergen stonden en in het dal diep beneden een lange roerloze roestige trein zagen, onbestaanbaar alleen  in het oog van een hevige leegte, riep jij terwijl je de hemel een kushand toewierp ik ben een reisgids kinderen leer mij lezen  en 's avonds op het plein onder kwijnende palmen waren er wijn en olijven en een ritselend zwijgen uit klagende kelen en het donker was week op het scherp van de snede, en jij jij kocht het ondraaglijke lot van een blinde en riep het oor drinkt  nu is het dus later, een avond na jaren, de dood stille trein is vertrokken, de tijd van het lot is verstreken, je reisgids ligt open  onder eendere oudere bomen drink ik de hese stem van je woorden, hoor ik je stilte - 
adem rustig in en uit, adem in en uit, denk aan de naamdrager, in en uit in en uit, goed zo, in en spreek de naam uit  hap naar de naam, probeer te happen naar de naam als naar adem, zo ongeveer: haphap, happen naar de naam, haphap  niet hoesten, happen haphap, niet hoesten adem rustig in en uit, adem in en uit, niet hoesten, adem in adem in  snak naar adem als naar de drager van de naam hap naar adem, probeer te happen
Ik zat op de huisbank van een Zuid-Afrikaan toen jou alles afgenomen werd verder was ik nooit van jou vandaan  Terwijl mijn gastheer krakend koersen controleerde en zijn dikke dochter zocht naar gave popmuziek wat zag jij toen, in je laatste val?  Dit gedicht even duidelijk als de dood een open boek, een afgesloten hoofdstuk, woorden weggevloeid in aarde, als water  Voor jou werd het nooit meer later op je horloge dat ik nu verder draag de tijd door die voor jou noch mij bestaat.
Daar in rottende bladeren ontwaakt de slang die zich, staart in de bek, vermaakt, die zo traag ademhaalt, dat hij geen kind schrik aanjaagt; de dood in zijn slaap aanraakt en toch niets aan leven verliest. Hij vindt zichzelf in stof dat hem aan aarde bindt. Daar in rottende bladeren ontwaakt de ringslang - die lange zinnen verbindt, dat rappe, doortastende woordenlint -  door jubelzangen alert gemaakt op warme hapjes in de buurt. Dat smaakt. En heelhuids zijn verstorven prooi verslindt daar in rottende bladeren ontwaakt.
Diep in de nacht vertrokken dienares  van ongekend verlangen, naar sluimerende wensen onvermoed, daalde je godengoed omgeven door Parnassusstof;  op zak alleen een enkeltje Olympus-aarde en doos waarin je een geheim bewaarde.  Jij godsgeschenk voor monomannen, als drager van de eeuwige hartstochtelijke gloed. Was het nieuwsgierigheid of valkuil onvermoed dat je, ondanks het oppergoddelijk verbod, een doodskoplogo en heel streng beloven, het doosje even kieren liet en tijd en eeuwigheid verschoven?  Niemand voorzag de rampspoed toen langs jouw hand kwalen, plagen, kommer en ook kwel hun plaats innamen in dit aards bestaan. En hoe het met jou verder is gegaan, Dora, jij oermoeder der aardse vrouw,  dat weet geen mens. De schuld, ja, typisch   mannelijk, van alles lag bij jou. Net als  het sindsdien exemplarisch onbetrouwbaar zijn bij ons – nou ja, ik lust ze rauw die hele konkelende goddelijke godentroep! Een mensenleven kent sindsdien zijn loop met veel ellende en als troost een restje hoop.  ---------------------------------------------------------- Gemaakt voor een expositie in galerie Noord in Groningen.
Een nieuwe, oude tafel heeft ze zegt ze. Wil ik niet komen kijken? Vanwaar en sinds wanneer dit idee dat ik me zozeer voor tafels interesseer? Sinds ze het vroeg gaan mijn gedachten er wel vaker naar uit. Is de hare rond of juist vierkant, ovaal, ingelegd, gepolitoerd? Met vier of zes poten, lange elegante, met een knikje halfweg? Met ballen? Eén heel dikke poot? En: wat wil ze van dergelijke poten, zo'n tafel van mij? Zou mooi vinden
Kijk eens naar rechts en vertel me wat je ziet. De constante verandering, nu al onderdeel van onze dagelijkse routine.  Dit is de grote dag, de dag van het titelgevecht en het spontane compliment. In de drukte zoek je naar het gat in een gesprek en als op een teken lijkt de aandacht te verschuiven naar geluiden buiten. Het blijft vragen naar de bekende weg, een vloeiende beweging van aantrekken en afstoten.  Onze speelsheid een nieuwe vorm van liefdewerk: de kortstondige toewijding, het verrassend perspectief.  Zo te horen is het vrijgezellenfeest hiernaast een groot succes. Maar laat je niet afleiden, hier gelden andere wetten.
Dag kruk, dag zeikerds, dag café, hé fiets, ha slot, ga nou eens open, juist. Zeg voorwiel, blijf eens recht, o handen hou dat stuur nou vast,  dag schots en scheve sterrenbeelden, vlieg toch niet zo snel voorbij, dag harde koude kinderhoofdjes blauwgroen in mijn ribbenkast -   ha die voordeur, leeg portiek, hoi trap, daar kom ik, stommel stommel, antwoordapparaat vol ruis, we zijn weer thuis. Dag twijfelaar,  wat ben je koud en leeg zo zonder haar.
Teruggevonden, kale, onvast neergekribbelde afnemende cijferreeks, angstvallig genotuleerde afgelegde weg  verklapt ten slotte toch hoe iemand het komen van zijn sterven verbergt, stiekem zijn stappen telt, hoop aftrekt, zijn laan in- slaat, paniek beaamt  met mijn ogen dicht:  verlegen verloren heer aan de kant gewankeld van zijn private kruisweg, bescheiden discreet graaiend naar de dichtstbije lucht -   Ik kon haar vervloeken, de buurvouw die je zag. 'Meneer leek zich te schamen'.
het raam rol ik een handlengte omlaag en gaandeweg vult mijn gemoed zich weer  met lucht, ik snel, versnel, vertraag de liefde is een bloedtest en ik blaas, ik blaas, ik zie dat wat vervliedt, wat niet ik ruik mijn eigen adem anders nog? de alcohol de roes, het schrijnende en het lucide... ik prijs de dag die breekt, denk: 'goddank, ik ben wakker goddank, ik ben nog altijd wakker.'
In de nacht zwijgen alle mensen als brood dat ligt te schimmelen onder donsdekbedden.  Kruimels die kietelen – zij een saucijzenbroodje hij een croissant – zullen ze elkaar ooit vinden?  Ik denk van wel want  in de bakkerij van het leven bladert deeg de boeken gist altijd het bloed rijst lust de pan uit  poedert meel als sneeuw
Die winter was het koud in Amsterdam Ik zag onduidelijke vormen zich oplossen in de mist vage lichtschijnsels de schoonheid van de dingen overstromen de regen de rest wegvagen  De eenzaamheid heeft smaak de smaak van de kou die in je lichaam binnendringt een trieste smaak als van de dag na een feest  Hoe kan ik nog denken het water bevriest in de grachten de as waait weg grote verwachtingen vervlogen 's ochtends vroeg (het is 12.00 uur, zegt de radio) Nachtmerrie - duizend keer dezelfde dag duizend keer aangepast  kleine straatje kleine bochten kleine stappen  Rennen/ik heb gerend hijgend de vuisten gebald in de zakken van mijn parka nooit ben ik ontkomen aan de kou  Van een sinaasappel op de markt gekocht (Albert Cuyp - de naam van een schilder) heb ik mijn troost/mijn trots gemaakt  Opboksend tegen de grauwe wind heb ik mijn sinaasappel geheven tegen het grijs van de gevels
het wachtte nog met sneeuwen maar de stilte was al ingetreden toen wij stegen met dat lopen dat een vorm van stilstaan is  wij zochten naar een uitzicht een punt voor het verdwijnt wij wisten niet hoe men de draagkracht meet van ijs  we waren samen en alleen we waren nauwelijks en nog zoals de laatste vogels in de lucht voor het begon te schemeren  de tijd was niet te vatten we gaven aan de dingen namen we deelden vragen met elkaar we zegden, kijk, een buizerd  geen spijt maar dromen en gedachten kwamen neer als sneeuw eerst kleine vlokken, twijfelende dan grote die gestaag en eensgezind het landschap overdekten. 
Wat grootvader wist, is hij wel vergeten, maar spelen kan hij nog. Wanneer hij de kamer door de ene deur verlaat om een seconde later  door de andere weer binnen te komen, dan heet dat: een wonder. Geen wonde in het hoofd.  Hij herkent zijn derde vrouw aan de bonen die ze hem voorzet, Steeds spuwt hij ze weer uit, want nooit zijn ze eens niet te hard.  Deze vrouw is doorschijnend. Er woont een wereldoorlog in haar maag. Stil als as zweeft ze over de parketvloer.  's Nachts liggen hun tanden samen te week in het eeuwige glas. Hun handen liggen als lege duiven op het laken. De maan, De maan stort zwart op hun slapen.
Al ben je je er niet van bewust, ergens in jou tikt polsslagprik- kelend een zonnewetensvolle biologische klok je bestaan aan. Uit lijfsbehoud beeft al wat leeft binnenlands met oergrond mee. Neem nu de Spitsbergse ganzen:  leggen ze hun eieren twee weken te vroeg, dan bevriezen ze, doch is het twee weken te laat, dan valt de winter in vóór de jongen god- gans vliegklaar zijn. Uitgerek- end hier, nu rilt het lot. Doodge- moedereerde boventonen ademen ons die onbezonnen uit borduren gaan, lichtlinnen tijdpatronen aan. Wij ademhalingen, aanhalingen uit ongelezen natuurboeken, uit- eindelijk luchtwervelingen van het eerste uur. Het is een wellust!
Pak hersenspinsels in dik touw en rollen bruin papier, en nu je spullen in een tas, vooruit, de deur staat op een kier. Sluit alles af of berg het op
Geef me je jas van bont en teddyberen. Leg je arm om me heen en al je winterkleren. Zoen me tot ik warm word. Zoen me tot ik spin. Trek je eigen huid dan uit, stop mij er onder in. Sus me met je hartslag: wij ons wij ons wij ons. Maak van dit veel te grote bed een heel klein fort van dons.
Tussen de lage nevels van de vroege morgen Voorbij de weidehagen waar de dauw het gras kust Zoek ik aan de bosrand de vogel van onrust Hij wacht op het zonlicht Lacht als het daar is de schaduwen weg achter beuk en hazelaar En dan roffelt het
Eén dans, één dans met sproeiende ogen, gloeiende wangen, losse handen. En dan opzij gaan staan. De bleke glimlach voelen, die als een nevel op een avondwei omhoog stijgt. Langzaamaan verkoelen en merken dat de nevel sneeuw geworden is. Dan wijze dingen denken, lachen, liegen, winst maken uit het wezenlijk gemis? Of plotseling weer het feest inspringen, op stijve benen en met koude handen dansen en vallen, overdekt met schande? Het helpt niet. Houding is het leven niet, onthouding evenmin. Zwijg en ga heen en loop alleen zoals een oude wolf en lik de laatste druppels uit de droge plassen. Proef goed, het is uw heil en de grimassen die gij moet trekken zijn vol herinnering aan vroeger lachen. Met nog één druppel loodzwaar bestaan, dat toekomst heet: de laatste terug van onverdund en helend leed.
vandaag is alles anders de oude man op het bankje in het park  liep z'n vertrouwde loopje in de verwachting alles bij het oude, vertrouwde te vinden  glansden eens zijn ogen bij het zien van kinderspel nu voelt hij de lus knellen in zijn binnenzak  een boom van een vent
Elk woord is zwanger van een nieuw gedicht.  Wanneer je in de verte kijkt druppelen woorden uit jouw ogen.  Als je verliefde gedichten wilt nodig mij dan uit in je bronnen.
ik proef  brak water aan de lippen  waar  champagne vloeien zou  en iedere dag  een feest moest zijn wisten wij wel zeker   in een wereld van verschil stroomt alles anders  is er soms de smaak van bitter 
iemand opent het venster iemand houdt de nacht over ons heen als een nieuw tentdoek iemand kent de weg  iemand legt mij zijn oude tweedjasje over de schouders iemand zegt honing, iemand zingt honing, iemand proeft  iemand gaat met mij de rivier in iemand zoekt tussen de schelpen naar de allerkleinste geopende schelp iemand zoekt naar een waterdruppel  in een open hand, in een handpalm, 1 geopende schelp daarin 1 druppel in 1 druppel is mijn wereld iemand herkent mijn wereld  iemand legt 1 waterdruppel naast 1 waterdruppel en het is samen 1 waterdruppel  iemand tilt alles zolang op totdat het niet zwaar meer is  iemand is vergeten dat het gisteren was omdat het er nu is.
Wie liefheeft verliest haar stem voor lichaam, spoelt aan als een drenkelinge op een ver, vreemd strand  toen je mij vond kon ik niet meer spreken dus zong ik mijn liefde met strelende vingers tot jouw hand  mij losliet en mijn lippen openscheurden, rood niet meer te stelpen  hoor, je woont in mij zoals de zee in lege schelpen
- Voor Agnès -  Jezelf zo schikkend als was ik een bad, hoofd onder kin, rug langs mijn buik spoel je aan in zilver en kwik.  Lig nu stil. Langzaam laat ik het water lopen. De kruik kleedt je uit in het helderste wit. Je hals van email, je schouder die schatert van licht.  Sluit je de ogen, je haar wordt een wier. Vind ik een vorm voor water dat loopt?
Als ik vrijkom ga ik iemand vragen mij aan te raken  heel voorzichtig graag en langzaam raak me aan ik wil weer leren hoe het leven voelt  ik ben zeven jaar door niemand aangeraakt zeven jaar lang zonder aanraking en ik weet nu wat 'onaanraakbare' betekent...
Ik ben op handen en voeten vergaderd, volwassen als een baby, volwassen als een aap. In deze houding wordt alles onwezenlijk. Onwezenlijk snel, in onwezenlijke haast: andermans armen en andermans romp schieten daarboven  jagend voorbij. Als kogels. Als wolken. Als lijkenlucht. Zo vliegt de dag de tijd vooruit en is de slang het meest volwassen dier: rollend, kruipend, de huid verruilend. Dit denk ik, liggend op de deurmat. De tijd is één vogel. Voor ons geroofd. Eén man is het centrum van de vlucht.
Maandag  is Kalmpjes-aan-dag.  Dinsdag  is Kom-ik-begin-'s-dag.   Woensdag  is Zou-ik-het-wel-doen-dag,   Donderdag  is Dit-is-een-bijzondere-dag,   want Vrijdag  is Morgen-weer-vrij-dag   en Zaterdag  is 's Avonds-wordt-het-later-dag   en Zondag  is Eet-je-buikje-rond-dag,  
schenk de slapende uw  ogen voor het uit de kassen  vallen, voel de ouderdom of bij  werkingen van een innoverend me  dicijn aan de tand                  kleven.  poets grondig treur niet om belasting  van systemen. uit uw nalatenschap,  uit adem van geschrap. het vormt  uw zekeringenkast, preventief,          vóór de implosie  
waarin te zijn  wind doet druppels tikken tegen ruiten stilte verbreekt alleen zichzelf  en hierin  ben ik  niet  waarin dan wel  woorden vechten weg naar buiten verloren zinnen zijn gebroken  zou ik hierin moeten zijn misschien niet daarin dat ik zijn zou  struikelend om
Heel vroeger hadden de mensen niets anders te doen dan naar de sterren te kijken. Ze hingen wat rond bij een bron en leefden van noten en vijgen.  In de vorige werelden was er of stront of niets dan hel engelenzang uit zeer strenge engelenstrotten. Er was ooit een wereld waar zwaluwen zwijnen knipten en schoren, voor niets.  Er was eens een tuin, een lusthof met onaanraakbare bomen, een pad vervoerde een kar, geladen met boeren, vervolgens een koets met dichters en denkers, een koets met geleerden, techneuten en klerken, daar achteraan een wagen vol tweedracht en twijfel. En zaad.
De dood in de pot is vertrokken de waarnemingen nemen toe. Ober! mag ik nog een keer hetzelfde?! De ober zwijgt.  Overal om mij heen ligt de rottende herfst en ik ben de lente. Een roze jurk, bloemen in mijn oor fiets ik door het dorre geblaarte.  Ik zou graag overal willen zijn mijn bloemen-adem distribueren aan iedereen. Men is tenslotte niet allemaal zo bedeeld met bloemen in de herfst van het leven en dit soort dingen dient men te delen.
ze slaapt, de slaap der onschuldigen straalt vanaf haar verheven gelaat de nachten van haar zijn jong en fris, zonder rancune ze weet slechts lief te hebben  hij loutert zijn geest dwingt zich ook lief te hebben een ander is een ander is elkander, hij vecht de degen in zijn hart vecht koud terug  komt de ochtend hem verlossen, het is voorbij hun grenzen
Ik ging naar Maastricht om  Moniek Toebosch*) te zien.  Ik lees je hier, ik hoor je hier, ik zie je hier geprojecteerd op witte muren. En als pop zo groot als jij en in de juiste kleren.  Ik lees op een andere muur meer woorden over meer daden dan ik van je gezien heb.  Ik mis je grote plastic oor. Ik mis je antwoord. Ik besluit:  Moniek Toebosch is niet Moniek Toebosch zonder Moniek Toebosch.  -------------------------------------------- *) Moniek Toebosch is beeldend kunstenaar, 
Je prikte je aan mijn pen en sliep in, en droomde verbitterd de honderd jaren tussen de werkelijkheid en de prins. Ik trachtte een gat te maken,  maar de haag bleek onmenselijk dik, een schuld die groeide en groeide omdat ze geschreven stond op mijn gezicht. Wat ik had weg te snoeien was ik,  dit koude, dienstdoende masker dat liefde bewijst, zonder rust, dit dode hart, bang van je lippen, dat nooit is wakker gekust.
De dingen hebben soms eenzelfde naam: een lichte kus, elkaar verwilderd bijten, zacht mokken, blindelings met huisraad smijten, vreemd, het valt alles onder liefde saam.  Wie liefheeft en daar langzaam aan gewent, ontdekt verbijsterd achter maan en rozen, het kleine strijdperk van twee tomelozen, waar men elkaar om beurten tart en temt.  Eerst zacht van zin, later snel uitgestoeid, elkander prikkelen, dan ronduit haten, en ouder wordend: zacht weer, en vermoeid. 
Gelijk men kakkerlakken ziet (die men ook later in de taartvorm vindt), zo kan men reageren op wat de wandklok toont. Niet op de uren die in muren dringen van woonst of werkvertrek. Maar op de uren die, van de wijzers afgespat, verdwijnen en verdwenen zijn, hoewel ze in glitterpakken op het netvlies hangen. Dit is wat ons de wandklok toont.
Misschien is dit het laatste dat zal blijven, flarden landschap meestal niet huis te brengen maar autonoom van helderheid.  Platanen in hun blote bast langs een herkende weg - maar waar, waar ook alweer -  in een bestofte hitte die lijkt op ongevraagd geluk.  Zich zomaar in den vreemde thuis te voelen, en dat bewaard voor wel een tel of zes, zeg zeven.  (in memoriam A.P.)
Weg met pixels, projectietoestellen!  Was ik maar aan de andere kant van de evenaar. Zou mijn kompas zich vanzelf naar de zuidpool richten.  Zuidpool: die van de pinguïn, vogel in duikerpak die het eigen lichaam als slee gebruikt om over de hard geworden winter te glijden.  Vogel die liever zal zwemmen in het donker onderwater dan vliegen in het licht der eeuwigheid.  Ik kan de pinguïn wel begrijpen.  Slapend zien we meer dan met de ogen open. Vooral slapend met de snelle oogbewegingen.
hij is toe aan een uitdaging na maandenlang elke dag dezelfde als ervoor en erna rusten op plots gekomen lauweren werd het niets hem ineens teveel  bergen beklimmen wil hij zonder zuurstofmasker de diepste zeeën verkennen een duik nemen in de ziel van het wezen dat hem stuurt en op drift heeft achtergelaten  voorlopig schrijft hij plannen in zijn veel te lege agenda om toch maar niet te vergeten
Ik ben op handen en voeten vergaderd, volwassen als een baby, volwassen als een aap. In deze houding wordt alles onwezenlijk. Onwezenlijk snel, in onwezenlijke haast: andermans armen en andermans romp schieten daarboven jagend voorbij. Als kogels. Als wolken. Als lijkenlucht. Zo vliegt de dag de tijd vooruit en is de slang het meest volwassen dier: rollend, kruipend, de huid verruilend. Dit denk ik, liggend op de deurmat. De tijd is één vogel. Voor ons geroofd. Eén man is het centrum van de vlucht.
vier en een half volt legotreintje verdwijnt in de groene tunnel van papier-maché  twee jongensbenen in de lange blauwe broekspijpen van een jeans  de moeder als man in uniform de vader als vrouw thuis  wie speelt voor god wie kiest het scharnier  hij trekt de stekker uit de houder en legt zijn tong tegen de polen  vier en een half volt tong trekt zich terug  in de mond van een tunnel de tong als mond  praliné
Voor bijna alles heb ik mij geschaamd. Mijn nek, mijn haar, mijn handschrift en mijn naam,  de schooltas die ik van mijn moeder kreeg, mijn vader die zich in een blazer hees,  het huis waar ik voor vriendschap heb bedankt. Maar nu mijn vader aan vijf slangen hangt,  zijn mond steeds heser over afscheid spreekt, nu hurkt mijn schaamte in een hoek. Hij stierf  zoals hij in zijn Opel reed: beheerst, correct, zijn ogen dapper op de weg.  Geen zin in dom geworstel met de dood. Hoe alles wat ik nog te zeggen had  onder de wielen van de tijd wegstoof.
- Over Adagio voor piano, KV 540 -  Geen licht, geen uitzicht meer.  Muren. Muren die niet wijken. Een hemel die zwijgt.  Ooit een weg, honderd wegen naar het licht -   alles loopt dood.  Wat ooit bevrijdde, heelde, verzoende -  krachteloos.  En maar roepen, zoeken, en maar strelen, beuken,  wanhopig, tegen beter weten in  blijven geloven in een laatste woord, een laatste vrede,  toch nog licht. 
Gisteren weefde een spin haar web Uitersten van draden Met steeds een middelpunt Dat wacht. Driehonderdzestig graden  Was de omtrek van dat onwaarschijnlijk uitgespannen vlak Waarin een kleine prooi de wieken gespreid Zich vastvloog terwijl de spin de bloedbaan brak.
Het was maar een flirt, natuurlijk wist je dat. Lang geleden kwamen we elkaar elke dag tegen. Je bed was opengeslagen. Ook werd er iemand verlaten.  Alles is gelijk gebleven, de slaap, het drinken, voorbereidingen op het leven. Tijd verstreek. Op een dag kwam je, je gaat weer weg.  Ik herinner me een schijf meloen, een vergezicht over de heuvels, een huis.  Je zei: 'Lang geleden ging er iemand dood. Iemand die probeerde maar wist van niets.'
Wie weet mij eindelijk, welke dodentolk, Te doen bedaren in gezworen haat. Ik volg de vaderen om vroeg en laat Mijn land te zien. Ik leef tegen een volk dat zebrapaden aanlegt over wonden, Dat boven onze botten steen op steen Bewoont, dat leven wil voor zich alleen. Leeft dan in angst. Ons bloed wordt niet geronnen. Op hoeveel scherven vlees weerkeert het recht. En opgeblazen domme wraak en gal Is wat er rest, als hersenen gaan denken. 'Men mag een mens een leven niet ontschenken. Ik hoop dat ik geen bommen maken zal.'
De bomen in de schemer het zwartst en schrikbarend groot als de geesten van straks. In een vijver gaan eenden mopperend slapen. Er is niets te voelen na zonsondergang, afwezigheid. Niets te vermoeden, nacht is nooit weg. Bomen maken de dag, ze stralen met jong maar bezadigd lommer dat aan zijn voet kuilen graaft, schaduw kweekt voor later. De dag verdwijnt in groeiende bomen. Bleef je maar altijd oude lampekap boordevol nacht beangstigend bemind in schemer stilstaan.
Ik lig in het gras tussen de Waal en de Maas. Een dag die er wezen mag. Zon, zo oud als Methusalem.  Een merel versleept mijn schoen, de veter speelt voor worm. Ach, de Waal, de Maas, de Vltava. Terug  naar de bron op dobberende dromen. Een vis in het water. Witte wijven schudden ongegeneerd 't eenzaam dons  leeg en ik scheer weer in een kurken vestje door de woeste Sint-Jansstromen. Rivier in meervoud, betrapt, ontsnapt.  De eeuwige voorbijganger, net als ik. Net als vuurvliegjes op het fijne verhemelte van de vervalende zomer.  Wolken daarginds aan de overkant: bokshandschoen, olifant, kop van Jut,
We lagen in ons bed van middagzon Uit elk verband Uit elke geschiedenis verbannen.  Vogels vlogen op uit ons verstand De huid die om ons heen zat, loste. We vloeiden uit en over elkaar Werden zee, zwommen zonder handen.  En op het voor ons uitverkoren strand Stonden engelen op wacht Met toeters wimpers en bellen.
Ik zeg je Plinius, het is september. de dichters keren in 't getij. vruchten rijpen aan de warme muren, vergeet dat niet: het zijn de laatste uren  van de zomer. warmte, niets kan nog gebeuren. het zijn de stille dagen van het jaar, want alles wordt geduldiger gedragen in veelvoud van de laatste dracht.  september weet wat dierbaarheid betekent en liefde tekent schaduwen van was. ik zeg: voorzichtigheid werd ooit berekend  aan de contouren van een waterglas. de druiven, Plinius, de laatste schragen van wat een dichterzomer was.  
ik spijker de luiken met roestige nagels vast aan het uitzicht op de bonte kust duinen woekeren tegen het vaste land aan lamsoor en zeekraal staan schaars te bloeien smalle paden verdelen de aandacht in duigen  spoelt de zee zich gulzig in de schorren tussen donkere luchten, wakkere schapen in wolvenvacht voelen de zoute wind, vleugels van de velduil met ogen als was de zon erin verdronken, dit land zuigt thans aan het leven  mijn uitzicht verdampt tussen laaghangende mist er doemen gedaanten op uit pollen en veen zij spreken de nacht toe uit oude gedichten, werk van De Genestet, groots en potsierlijk met  krullen van liefde, tranen van goud en aardse
Nooit was je zo zwaar. En zo mooi. Met ogen van lichtgroen water. Je vleugels ontplooid. Voorbij voorbij aan de laatste vader.  In de morgen de woede doorstaan. De walg die omhoog kwam spoelen. 's Nachts door het zeewier gegaan. Het hoen van de wanhoop zien broeden.  Zo moedig gestreden. Genoeg genoeg om de dans te ontspringen. Om straks in vijandig land jezelf als een parel te vinden.
Azuur beklimt ligusterhagen en naast de bessenstruik het luie land ontplofbaar haast van hitte  de zon hangt in  het kraaiennest het asfalt dampt als paardenlucht een rookpluim naar de overkant  concerto voor de gulle rozen honingbrood voor bedelaars  het staat met vuurpijlen op wolken geschreven: hoe glansrijk de aarde hoe moe de taal.
Vaak denk ik terug aan het balkon waarop we zo graag zaten voor de thee De mussen aten altijd van de koekjes mee  Het huis is nu waar- schijnlijk nog wel daar ik ging er na de oorlog niet meer heen zie het soms in een droom nog maar alleen  Wij dragen dan geen gele ster allen nog bij elkaar  Voor mijn raam in New York is er ook een balkon Het heeft geen bloemen- rek voor op de rand dient slechts als nood- uitgang bij brand  Tegen de avond schijnt daar soms bedeesd de zon
De hele dag bleef het bij me, de geur van naderend gevaar, om wat ik droomde dat ik je zei.  Kwam dreigend onheil dichtertbij [van welke omvang en van waar?] door wat ik droomde dat je zei?  Achter elke meubel dacht ik dat mijn duistere belager zat.  En opgezwiept tot razernij verliet tenslotte doodsangst mij: ik sloeg de kamer kort en klein.  Op wat ik droomde dat je zei kwam een verrassend antwoord vrij.  Ik mat de schade en ik zag in het gebroken spiegelglas wie al die tijd de vijand was voor wie je me gewaarschuwd had.
Dit heimwee blijft nu wel voorgoed, naar een landschap onderweg gemist waarvoor je juist gekomen was over de geysers van ijsland,  de gebroken glasvlakten van de poolzee. Na dagen wachten in een onwennige ankerplaats de zon zien rijzen over de grote oceaan.  Belanden in narita, het veld der vleugelen,  en een stad zo onheimelijk als de gebeeldhouwde tempelwachters hier, dieren en demonen. Op vreemde eilanden rondreizen  zonder te vinden achter de laatste heuvel een boomgaard rond een klein erf, en over het rijstveld, de moederlijke lage herfstmaan.
Stel: de liefde is een klok. Dan wordt duidelijk waarom ze niet meer rinkelt: wij winden ons niet meer op.  De tijd, onmeetbaar geworden, slaat intussen geruisloos toe. Kijk: er is een hiaat tussen  jou en mij. Een invoeging  Hoort er niet meer bij. Gemis is nog een vluchtpunt om af te tasten, blindelings.
Zuidoost de zon. Op onze koers verscheen worp van het noorderlicht een medaillon tegen de onweerswolken en begon te stralen als gedolven marmersteen  uit Connemara: groen met daardoorheen opalen regen, boog die welfde, won aan gloed van blauw, een purperpoort, een bron van geel, oranje en dieprood inéén.  Het schip waarop wij stonden zocht cadans in storm en branding en het slaagde niet dan door dwars op de golven te gaan staan. 
Hun huid geschramd aan prikkeldraad en scherven hun ziel gekneusd hun vlees gekooid verscheurd  van kamp naar kamp -  in niemandsland zelfs niet vogel-vrij.
Een leven is zo groot  als een lichaam dat trager in bed zakt. Vlak boven de grond.  I  Ik wil voor haar een tekening  maken. Wat zal ik tekenen, een zee? Hoe berekenend  moet ik zijn. In de weigering  van haar voet zie ik steeds meer dan traag bloed alleen. De aderen en de vaten vernauwen zich naarmate ik haar dichter nader. Een kind, een kras en zelfs de beweging  van mijn hand lagen in de lijn van verwachtingen en ik bedacht alles wat ik nu veracht. Ik heb haar getekend.
Hoog boven de oceaan versmolten met de bergwand ’n Moorse uitkijkpost.  Ooit, witte schelp van Andalusië, vlakten en zee aan je voeten, droeg de tijd je op handen.  Met je blik op de kust kwam de eer van de overwinning steeds weer aan jou.  Nu het tij keert  alle strijd lijkt gestreden wacht vergetelheid.  Wat witte scherven tussen hotel en disco vertellen het verhaal:  je jeugd naar de stad enkel ouderen blijven
Een klein alpinopetje op een gaafgladgezichtje groenglanzend naar bruin, netjes verankerd aan in grondgeworteld hout  Morgen  valt het gelijk de zijnen in het aardse slijk als voer voor de zwijnen of vergaat tot stof onder dicht kreupelhout  Maar, misschien heel misschien dat dit éne eikelwichtje niet zal plezieren tot levensonderhoud van een van de dieren in dit ondoordringbaar woud
De onzichtbare baai aan de andere kant van de oceaan. Je hoefde de telefoon maar over te laten gaan om de schepen voorbij te kunnen horen varen.  De rozen diep over het balkon gebogen. Alle onuitgesproken woorden in dat ruisen nog hoorbaar voor ze de golven raken.
wie raapt hier de nagelaten woorden op het sprakeloze wit van zoveel duizend graven zie, kou groeit als gestolde tederheid op de zere huid van het landschap  heeft aarde een geheugen en wie vindt hier dan ooit zijn eigen handen weer wie het weerloos hart ogen waarin de woorden naar de lippen groeien, voeten vastgelopen in de waanzin-klei  en altijd altijd weer klapwiekend papavers als vlinders op steeltjes de koperen nachtegaal, klokslag acht  de dood die als modder zuigt aan onze trage stappen  --------------------------------------------------------------
In deze auberge aan de wankele pracht van de zee beweeg ik me als in een aquarium, bewust van mijn vergaan, temidden van ons, zo sterfelijk dat we nauwelijks leven. Hoewel we ook rouwen, verheugt mij deze gemeenschap van blikken, gebaren, aanrakingen, van nu en eeuwen her. Ik dacht dat ik de stilzetting van de tijd zou afsmeken, maar ik leer me verzoenen, zoals anderen voor mij. En ik voel alleen aan de dingen die hier blijven: de messen met hoornen heft, de tinnen schotels, het blauwe porselein, sterk hoewel breekbaar, en, als een wachter-rots tussen
ze is de weg niet kwijtgeraakt ze heeft zich niet vergist ik zal het steeds herhalen zij wou zichzelf verdwalen omdat ze hier de weg niet wist  ik zou haar kunnen vinden als ik dat werkelijk wou als ik maar niet zo bang was dat ik zelf verdwalen zou.
- voor Maja -  ik ga eventjes werken zegt ze tegen de kinderen eventjes moeten jullie me niet storen  en de precieze beelden die ze maakt zijn de schrijnende en  levenslange bronsgeworden veelheid van gevoel van iemand die als ze het niet langer uithoudt eventjes in de auto voor de deur alleen moet zitten zijn.
stil staat de droom half gereefd blijft het zeil gedrang van deeltjes steen op steen stoot water tot beweging nadert een eiland altijd op een steenworp afstand schip gemetseld in een lucht van bladgoud
Mijn grote man. Het feest is zijn toneel. Op brede voeten staat hij voor de wereld te zien. Besneeuwt de nacht met rook, zweet zich uit, zetelt wijdbeens en viert zijn geslacht.  Thuis het tweede bedrijf. Het lijf moet hard gedoucht, alcohol gewassen afgewerkt. Al het water verdrinkt in hem. Grote woorden galmen langs het open gordijn.  Ik droog het nat waar hij niet bij kan. Druppels tussen zijn schouders, de holte van zijn knie, het zachte onder aan zijn rug. Een open doek. Ik maak hem weer klein.
Natuur. Mij best. Parende robben. Mos. De muizenval. Sla. Een ijskast ontdooien. Telefoonrekening. Het parlement. Belachelijke modieuze jurken.  Als u maar weet dat ik er ook aan doe, hoe dronken ook. Wie ligt daar op z'n kant? Een auto winnen om langs berg en dal... Bloemlezingen, toeristen, komma's, punten.  Te veel om... nou ja, geweldig veel en allemaal om het verstand te boeien dat momenteel helaas geen zitting houdt
muziek van gas onhoorbaar in de keuken. je bent er, geruislozer nog dan de kleine stolp. zelf zit ik in een moeilijke thuiskomst. liever stond ik bij een vijver, de blik gericht op een spiegel zo donker, zo vrolijk stinkend dat ik nu onbedaarlijk hard ga lachen. alles is zo onmiddellijk anders.
In de tram zit een stadsman (aktetas, bepaald montuur) gemiddeld voor zich uit te kijken. Als hij echter een aantekenboekje en een balpen uit de binnenzak van de jas neemt (wat momenteel ook gebeurt), met iets in de ogen van: 'Goed dat ik er nog aan dacht',  een aantekening plaatst (zo'n korte, kordate aantekening), bestaat de mogelijkheid dat hem niet veel later, waarschijnlijk diezelfde dag nog, onvergetelijke momenten worden bezorgd (op amoureus óf zakelijk gebied) die men met geluk omschrijft, hoewel (dat moet worden beseft) voor hetzelfde geld de aanteke-
Ik zie een man die weggaat. Een vrouw laat hem passeren.  Daar gaat een schouder en een heup die ze heeft vastgehouden. Ze zijn nu bij de deur.  Het is een messcherpe vouw. De plooien heeft ze al weggestreken.  Er valt droge regen tussen zijn hemd en haar rok.
Ik walg van vrouwen die geletterd zijn Mijn eerste huwelijksnacht; een ware ramp Ik had een nachtmerrie, gilde, kreeg kramp Pijn in mijn vrijheidsdrang en wilde wijn  Het eerste wat ik deed toen zij er was Was kijken naar de beentjes van het wicht Goddank, gelijke lengte, uit het zicht En snel op zoek naar een die nooit iets las  Die mij mijn liefste zusje doet vergeten Naar een die het verlangen wat verzacht Want zeker is dat ik zal moeten vluchten  Nu mij mijn grote liefde wordt verweten Vaarwel, bekrompen volk, dat mij veracht Vaarwel en,Venice, na je brug der zuchten 
onder de luifel aan de overkant van de straat staan kinderen met rode jassen verwelkt kleven krullen op hun hoofd  in de tuintjes wacht alles nat er hangen lakens aan een waslijn waar iemand niet thuis is om ze binnen te halen  of waar iemand wel thuis is maar achter het raam staat en kijkt hoe de wind ze tot zwaaipoppen blaast
Van dit landschap ben ik de krenterige schatbewaarder die met haviksogen alle bomen telt en de konijnen, hazen en fazanten raad aan hun geritsel.  Met koude blik weeg ik de schaarse wandelaars, want iemands stap verraadt zijn plannen. Een streepjespak, een hand die schrijft, alles maakt me achterdochtig.  Ik noteer het kleinste teken van verandering: wat omgewoelde aarde, een gemerkte boom, een breder spoor. Iemand beraamt met zorg de ondergang.
Reizen maakt je formalist. Je bezoekt de buitenkant van de dingen, geen innerlijke zaken. Op de hotelkamer sla ik uit verveling een mug dood. Me ervan bewust dat elke herinnering een toevalstreffer is. En 'n vriend knipt gaten in het wandkleed om later de puzzel van z'n geheugen met een driehoekig geveltje aan te vullen, zodat 'n logisch, voor iedereen zichtbaar geheel ontstaat. 's Avonds pokeren op de kamer. Zodra de klanken van het vragen weggestorvn zijn, het bloed van de mug gestold, is de echtheid van het opgeroepen beeld al voorbij. Verliezen noch winnen behoort tot de mogelijkheden. 'Ik ben happy'
Je wordt geboren, je staat op Leert lopen, groeit als kool Je propt je vol met zoute drop Dan vijftien jaar naar school Veel is het niet  Dan naar de universiteit Daarna een dikke baan Je krijgt een vrouw, die raak je kwijt Ze bieden je iets dikkers aan Veel is het niet  Je komt steeds hogerop Ze weten wie je bent Je krijgt een dikke kop Dan word je impotent Veel is het niet  Dan word je ziek met een dieet Je krijgt een afscheidsfeest Dan ga je dood En iedereen vergeet dat jij er bent geweest
Geef mij ballades uit de Hades of een opgewekte blues, ik swing op elke hiphopversie van Vivaldi, mijn smaak  kent geen limiet, dus leve het licht ontvlambaar geuzenlied, de wals voor weduwen en wezen, de bloedeloze stierenvechtersrapsodie.  En vanzelfsprekend zweer ik bij de alchemie van een schlager voor de goede zeden of een nocturne voor de ochtendmens.  Maar wat bovenal moet worden aangeprezen is een marsmuziek, jawel een marsmuziek, die de mensheid van marcheren zal genezen.
In de zomer met parasols op het plein en duiven glorieert zij, dan wordt zij van oude dame jonge vrouw, hooggehakt en uitdagend in het volle leven. Zij laat de stilte, neemt geluiden met de kracht van jazz en blues die haar eigenheid kenmerkt.  Wij de bezoekers, woorddansers binnen en buiten, verkorten en verlengen beeldspraak, gaan over grenzen van gelijk. Krijgen wat we najagen. Overmoedig als het allerlaatste woord door haar naverteld.
Later, mijn jongetje, word je een man, Later reikhals je als een giraffe naar het hoe en het waarom. Men zal je stempelen als bagage. Men zal je kwetsen om je wens en je droom. En jij zal trachten eens en voorgoed te fotograferen het hoe en waarom van de vrouw die kantelt in je lakens die zingt naarmate je ontdubbelt in haar vel. En nog later, jongetje, wordt je leven een plakboek. Maar nog lange niet, nog lange niet.
Licht is er over -  iets blijvends boven de rots water en oever voorbij  niet van een kleur maar alle kleur houdend hoog in de mist waar de regenboog, de pauwstaart schitterend stijgt,  iedere druppel een parel aan een van de vindende vingers die de dag als blinde tastend als een blinde spreidt.  Ieder een spiegel met mij gekomen, een van de stromen, een van mijn wegen naar mij.
Dagtrip naar de Z van zee. 'V+V=W. Ruimte en tijd. Materie en leegte. Kruis of munt. Hol of bol van dezelfde pet.'  Zoiets zegt je holografische bewustzijn. Op de dijk - een boot op wieltjes zoeft voorbij. Op het  strand: daar zijn de wauwwautjes.  De dikke vriendinnenclub zingt van 'twintig mezenvoetjes', van ''t aapje liep' en 'bim-bom-beire'. Achter elkaar stappen ze één voor één, heel alleen.  'Mama, ben je al eens opgegraven?' Accelerando. Het is een goede dag geweest. Zoiets zie je aan de lucht op de slenterweg terug naar A.
Aan wie behoort de reiziger die zandkorrel op de weg, dat stofje in de lucht?  Zijn het de hoge klippen of diepe dalen?  Is het de walvis, dromedaris of het land waardoor ze gaat?  Is het de reiger die een stukje meevliegt  of de struik die eerst ver, dan dichtbij, tenslotte achterblijft?  Nee, zij hoort niet aan de zuidelijke hitte de noordelijke kou de oostenwind of westerstorm  en ook niet aan de top die zij uiteindelijk bereikt.  Niet aan haar man behoort zij noch aan haar kind.  Slechts aan zichzelf
Als de bloedige aftocht van cijfers het zwijgen oplegt aan letters telt een generaal zijn medailles een stad zijn doden  als de bloedige aftocht van cijfers het zwijgen oplegt aan letters blijven de straten zonder beeld en kleurenblind achter  daar, op die plek waar één gelijk is aan negen en tien of aan oneindig en niets telt men medailles met doden  hoe telt men doden als die er niet zijn?  aan de triomfboog hangen de vlaggen terwijl de tijd ontkent verstrijkend met de wind waarin die vlaggen wapperen raakt alles en iedereen als door smart bewogen maakt rekenkunde zich waar door een bloedige leugen 
Omdat ze geen akkers hebben, geen steden, geen muziek, komt de zon en neemt hen mee, praat met hen over de klei, over T.S. Eliot en zijn 'Waste Land', over hun jeugd vol zoete herinneringen.  Ze luistert naar hun gebroken levens en naar hun dromen, die wegrollen. Zonder twijfel zal ze bloemtuilen in hun kussens planten.
Geen eten op tafel geen schoenen aan zijn voeten.  Een arme man, hij ondertekent verdragen zonder ze te lezen.  Hij ondertekent een contract zonder het te lezen, hij ondertekent brieven zonder ze te lezen.  Hij ondertekent het uitroepen van het einde van slavernij en armoede.  Zonder te lezen wat de briefschrijver, een arme man, geschreven heeft.
Mijn succesfactoren zijn niet in balans ik ben niet met mijn wezen in gesprek in mijn ogen hangt de verveelde blik van John Malkovich na een moord  mr. Bantoe heeft beloofd dat hij gaat zorgen voor onmiddellijke terugkeer van geluk ziekte en gevaren en geliefden onttovering met veren van de maraboe  ooit schoot ik vogels uit de lucht ik ging ze zoeken in te diepe sneeuw het bloed dat ik vond was mijn eigen de ogen, de vleugels van mij  ik begeef me naar de metro met een wapen in mijn tas, en bankbiljetten mijn hartslag is niet sneller dan normaal mijn slenteren zorgvuldig voorbereid
Oude vrouwen, zij kunnen soms even glimlachen, even gezichten hebben als oude schilderijen.  Ineens weet ik hoe mooi zij zijn geweest, hoe ik naar hen heb verlangd.  Maar wat terugkeert in hun gezichten is voorbij, oud goudgeel licht  over die mooie wereld die er nog is maar alleen omdat zij er was.
Een vlieg die een toneelstuk speelt klopt aan en ja hoor hij mag binnen komen wordt door de butler opengedaan. Jaren ervaring van de vliegentemmer gaan hier in en niemand die het hoort of ziet wat het publiek betreft wàs hij er niet dat zou een grote kunst zijn vind je niet?
Het braakland in de verte. Een woord oud als de weg naar Rome,  we hebben de verleiding niet weerstaan. Lijnen en plannen maken  dit uitdijende weiland. We zijn aangekondigd - houd je mond toch,  je ziet ons spoken, zoek een betrouwbare bron, huiverig voor iets   dat maar voorbij blijft gaan. Dan sta je recht en grijpt me beet. Nee,  het was andersom, je viel zelfs in het slootje. ‘Klaar,’ sta je te gapen  naderhand - je sopt terug je kleren in en niets en alles is veranderd,  om vrolijk van te worden. We haperen, het lange gras gesmolten,   we konden erop wachten: een van ons raakt achterop. Jij was er al,  jij ploetert voort. Tot uit het zicht. Wind. Een formatie trekvogels.  Was dit volgens afspraak, dan hebben we elkaar niet goed begrepen,  we zouden voor het donker thuis. Ik roep nog iets, en haak dan af.   ------------------------------------------------------
door mijn lichaam, zegt ze, zwerft een slaap, zegt ze die al door het lichaam van mijn vader zwierf.  dagelijks werd hij op zeker ogenblik in een nis gevouwen, en zegt: daar lag hij, zijn leden zelden gemakkelijk geplooid in de onverstelde, vale jas van slaap.  zijn gezicht en handen absorbeerden licht. adem haalde hij sporadisch onder uit  een schacht, ze zegt, waarin hij zomaar op een zomeravond bleef steken. ook ik val, steeds als ik zingend voor mijn dood uit loop, onherroepelijk in slaap
Als een steen die daar al een tijd ligt en niets van zijn gewicht heeft verloren.  Als een steen waaronder adders zich veilig voelen maar niet veilig genoeg.  Als een steen die je niet alleen kunt dragen en niet met drie.
Wij houden wij houden graag vallende vrienden gezelschap hun falend hun jasjes ontglippend gereedschap onderscheppen wij met een glimlach.  Wij bouwen aan een toekomst zonder doden. Wij wrikken aan de pijlers van pest. Onze hartstocht geldt een leven zonder jou.  Derhalve onze goedendags geslepen onze roestige carosserieën ontdeukt en stroman gezet op gevoelige portefeuilles want voor je want voor je het weet.  Hoe helpen wij onklaar wie voeten licht.
De gedachten gaan hun gang, maar niet hun eigen gang  zoals een grasmaaier die voor je uit gaat als je erachteraan loopt  nu je niet kunt slapen wacht je: tot wat er in je hoofd gebeurt zijn eigen vlucht gaat nemen  val je niet in slaap of je kunt niet in slaap vallen  of: kun je je niet in slaap laten vallen wat is het  je laat je voeten zwaar worden, je benen, je hele lichaam tot het zo zwaar is dat het door het bed lijkt te zakken waar je in ligt  of waar je op ligt wat is het, nachtelijke grasmaaier  wat, tot je lichaam er niet meer is of tot het licht begint te worden.
Mijn overgrootvader is dood; ik ben tien, moet langs een laan met bomen naar hem toe, na het eten, laat nog, ik ben zo moe dat ik om heel verkeerde redenen grien.  Mijn janken wordt voor heus verdriet versleten en even later is het ook wel echt, als ik de oude zie, al afgelegd, weet ik wat ik liever niet had geweten.  Dat hij mijlenver van zee moest doodgaan onder bomen, komt mij nog als het ergste voor; zo kan ik hem niet laten gaan.  Ik weet haar te liggen, groot en wit als ivoor, in de kast naast het bed, links achteraan: heel voorzichtig houd ik de schelp aan zijn oor.
Dit is de kampioen: zijn hand zwaait achteloos naar achteren, zijn schoen bijt in de sintelbaan.  Ziehier: de nieuwe kampioen, hij sleept zich voort, zoals dat hoort, een hand drukt in de zij.  Maar kijk dan toch: hoe lang is nog de baan die hij moet ondergaan, wat goud terwille.  Zijn wangen trillen als gelei, zijn botten branden in 't donker, hij voelt dat hij moet braken.  De kreten die de mensenrijen slaken sterven zoals vliegen; en in zonlicht gaat hij onder.
Toen zij instapte viel op haar been langs de zoom van haar rok een schaduw golvend doorschijnend als water  getatoueerd in de loop der gebeurtenissen Denk je niet dat die terug  dat zij hier weer en haar vader en moeder de auto neer kunnen zetten weer instappen weg kunnen rijden  Dat die dan net zo terugkomt
zeg mij niet dat water water is dat later later is vaak nooit meer komt omdat alles stroomt zelden kabbelt zonder stapjes terug om alsnog een wijle te verblijven  in het destijds  links gelegen droompaleis op zweeftapijt van liefde stil geluk arcadisch ingekleurd waar opsmuk smelt vervloeit zacht de geur van hyacint leeuwenbek duizendschoon vuurlibel argusvlinder oh oranje tipje  sta stil
Met haar rugzak zwaarder dan een paard om stuitert desondanks zij de trappen op en af woont in abstracte lessen voor een toekomst met haar gierende vriendinnen wild gearmd naar de wc's een wijle daar valt zij in een aandacht voor haar oogopslag haar rozenmond in de beheersing van haar hoofddoek strijkt zij langs de jongensblote navel der vriendin o zij haat de broertjes in haar kamer met agendazware zucht en tekent haar belofte in het stralendste gezicht dat zij ooit tekende, o knusse dingen hou me vast ik blaak van alles wat me ook vandaag omringde.
Wat schaft de pot, zo vraag je sleurrijk stipt in  wedloop met de klok van zes.  En als vanouds voel ik  mijn kruipend bloed, waar het niet  gaan kan, woedend kolken. Als stomend stoofvlees hang    ik slovend boven pannen.  Dit is het dus geweest. Al jarenlang. Maar nee, genoeg! Meer dan genoeg  jouw polonaise aan mijn lijf. Ik zing mijn liedje  van verlangen elders, wacht mijn kansen en ontdek de tafel. Voor je het weet ben ik  alweer broodnodig in de keuken.  Daar tref ik dan mijn witte keukenprins en paard. Hij tilt mij achterop en samen kiezen wij het ruime sop. Zo af en toe steels achterom een kus, verraadt zijn passie. Hartstocht laat zich nog maar nauw bedwingen.  En aangekomen bij het suikerzoet paleis
Het staat niet op de kaart, maar alles moet een naam hebben. Net als  de jongen die met een ernstig gezicht uit zijn treinwachtersjasje een kaartje haalde en het aan me gaf.  Het is een net station. Er staat niemand op het perron zonder kaartje. Er staat niemand naast Momo en mij.  Ik vroeg hoe laat de trein verwacht werd maar hij haalde zijn schouders op:  de laatste keer dat hij kwam is drie jaar geleden maar er liggen nog rails.
Onbekende frisbees worden waargenomen, kleine wezens vertrappen het gras. Droom dat je wakker wordt: een brug tot in je eigen tuin. De mieren hemelwaarts. De zielen van de paardebloemen rond, doorschijnend.  Nog staan witte tekens in de lucht en raakt puur blauw het laagste dak! Duizend stemmen stralen door je heen.   Soms heb je na een dagje stad vanzelf een schram, bijvoorbeeld op een arm.
Jij was een avond in mijn tuin. Regen deed vogels zwaarder vliegen, grassen en mossen sneller groeien, mijn huis een vreemde schuilplaats zijn.  De kamer onherkenbaar, kromp; geruisloos vielen deuren dicht, de tafel, waar de kat op sliep, verschoof - heel langzaam - maar verschoof.  Een bloempot in de hand, stond, ongemerkt veranderd, ik voor 't raam en wees naar wat ik buiten zag: een standbeeld krom van schuld, om te vergeten opgericht.
De wind neemt happen van het gras. Iemand legt bloemen op een onbemand graf.  Een wit kind wuift met een wijde arm en begint stil te zingen.  Een reepje stof hangt omlaag van de stomp van een tak.  De wind haalt zijn hand door het gras. Tandeloze kam.  Een bij harpoeneert mijn arm  en verliest lijf en leven. Zoals eenieder die tot in de kern tracht door te dringen, in de huid steken blijft.  Er is een steen die men niet vormen kan naar zijn hand. 
In klamme droom zoek ik Een harnas te ontwerpen waarin Niemand me kan treffen, bouw ik Schuilkelders in lood, huil ik Om een idee een woord die zouden Een zachtaardig dier verwekken.  's Morgens schijnt mijn angst misplaatst. De bomen  staan er rustig en zelfzeker. Even zelfzeker haten De kinderen elkander.  Een bang mens stemt de buren onbehaaglijk. Ze brengen de politie op de hoogte. Het blijkt dat ik de wet Niet naleef.
Buiten mist. Het ratelen van de wielen verhult alle geluid hierbinnen. Ik kan niets meer horen. Blikken ontwijken me, naamborden ontglippen me. Op goed geluk moet ik er straks uit.  Het is er weer, dit stollen, na langdurig het hoofd te hoog te hebben gedragen. In mijn bagage,  mijn dagboek, ontvleesd verleden, een herbarium vol bladskelet. Ik blader. Zo was het in een paar woorden. Geklost als kant, wit gezouten, dit tenminste  blijft!  De trein stopt. Ik bezichtig een bekende touristenplaats. Een bord zegt 'Bezoek onze grotten!' Ik volg de pijlen en word welkom geheten in scherp verlichte, haast kraakheldere catacomben, waarin opeen gepakt is, waarin tot aan het plafond toe opgestapeld is.
Wanneer je het straatje nog weet, ga dan eens terug naar die middag in het slapende hart van een zomer.  Je zult zien, er is heel weinig veranderd, omlijst als het blijft door die ene altijddurende tel.  Bijna niets. Onweer verstopt in de lucht. Blad slap en donker. Geen wiekslag. Geen klokslag.  Ongemerkt vertakt zich de tijd tot vandaag. Trekt als een web door bestoft licht over daken en  vrouwen, langs een hoofdje zonder gezicht in de deur. Daar sta je dan tegenover ons huis, warm en  verweerd. Jij, bijna onveranderd in die ene tel op weg naar het straatje, eeuwig vanmiddag.
Er is iets niet in orde met het geluid dat uit de stenen komt. Iets vreemds en onverwachts en onverwachts horen wij daarin: de stap van de vertwijfelde wandelaar of eindeloze regen op verandaruiten. Er is iets onbekends aan de hand, denken wij, een meer verfijnde weemoed als bij zieke kinderen. Heel zeker zullen wij het toch nooit weten.
meer dan een nachtelijk regenbuitje was het niet een verfrissend heldere vervaging van het stof dat dagelijks rond de essentie van existentie dwarrelde  een herkristallisatie van spirituele omwegen in- en overzichtelijk in dauw gedrenkt vol wonderlijk snel opgeloste vertrouwde visies 
Knuffelen gaat niet zo goed. Ze roepen hé joh, je weet het hè, en lezen de krant.  Over de rand kijken ze mee hoe je je huiswerk doet of niet.  Je staat versteld van wat ze weten over de wereld. Meer dan van jou bijvoorbeeld.  Vaders zijn zo. Ze laten niets merken tot er iets is. Dan leer je ze kennen als moeders.
De namen van de vaders en de zonen worden kruis aan kruis hier uitgespeld.  Altijd nieuwe wind waait over steen en bladert steeds nieuwsgierig weer in kruinen.  En lispelt in de stad van stilte de namen van de vaders en de zonen.  Blad na blad en boom na boom vertakt zich naar de hemel schreiend. Een weeë welhaast goddeloze droom van bloed en stank en modder.  De dood waart rond, vermenigvuldigt zich, blad na blad en boom na boom.  Klik.
uit dromen weer tussen de lakens vallen en nog slaapdronken merken  het is niets  en toch die onrust in mijn hand op zoek naar schrammen letsels tere plekken  er is niets  de sprong dan in een scharreldag kip zonder kop - niet meer weten
Geesten van stand wonen, men weet het, gaarne onder een steen. En niet alleen in het theehuis denkt men zo beminde, de schorpioen, de grijze pissebed, de vaal gezinde muis kan het u vertellen. Vreemd volk, vriendelijk voor vrienden, vreselijk voor vijanden, zegt toch ook het boek met gekleurde houtgravure, kleur van broodjes harde waterverf, turks het rood, berlijns het blauw vervuld de kinderhand.
Eiken zijn de bomen van het dies irae*); als de grond breekt zullen zij, over het land gezaaiden, toekijken met een oud, houten gezicht dat onbewogen blijft:  te veel stormwind is in  hun taaie takkenkroon verstard; zij zijn niet meer verstoord door groei, dat eeuwenoud tumult en in hun stilstand glanst niets op van minachting, van deernis met het oude land, alleen geduld.  En vliegen dan zielen der geredden als briljante edelgassen naar hun maker; schieten verdoemden, brandend van de diarree, voorbij koude, ijzerharde wortels dieper in de grond:  zij hebben het gezien, zij hebben het gehoord, zij doen niet mee.  
De straat wordt onderbroken door een blinde muur.  Was de muur altijd al blind en dwars op de straat?  Hier liep Regina - afwezig - in de val hier werd ze van dichtbij beschoten.  Stond niemand stil, hoorde niemand het schot in haar hoofd, in haar droom?  Was de muur, was de straat altijd al blind, de stad doof voor de dood?  Hoorde niet één steen haar schreeuw, schreeuw ik.  Blinde straat, dove stad, wie kan weten wat waar is geweest.
toonladders veroveren de nacht een lijster staakt verbaasd zijn lied luistert nieuwsgierig en bespiedt haar, die zijn repertoire verkracht met vrolijke maar valse klanken  terwijl zij naar de vogel lacht die verscholen in zijn verenvacht de hemel lijkt te danken voor zijn eigen heldere geluid begint hij haar zacht te begeleiden met zijn stemmige gefluit  de zangles begint bescheiden noten worden samen gekruid
Trek niet in twijfel dat rede, dat rede, dat rede, dat rede. Een vlieg loopt van de rand naar het midden van het tafelblad en weer terug, volgt enkele centimeters van de zijde, steekt de leegheid van het vaalwit weer in, probeert opnieuw wat ik niet weet en vliegt dan op.
Jij fluistert zoals een robuuste pianopalm wat afgevlakt en afgezwakt door  gipswit omzwachtelde liefdes die woorden die Jij fluistert zijn slechts hevig korte snikken bloeien vrijelijk in de lente op de achtergrond  van de horizon aan elk regeleinde  stotteren ze vloeiend  en in uitgestreken vlagen de laatste druppels rijpe symfonie uit hun kansloos gesneuvelde polsen
zij snijdt nog brood op de ouderwetse manier  zij neemt het bijna als een baby in haar armen - zij moet een warm hart hebben - denk ik een rilling van bijna betrapte herkenning gaat door mij heen  ik word weer klein en sta aan tafel  met de punt van het mes maakt zij een kruis van korst tot korst het lemmet klieft het grijs van golgotha zij schijnt het niet te merken  ik bespied haar feller het brood, een donkere homp nu draait zich tussen haar borsten rond en om haar warme wijze mond beeft een nauw aanvaarde glimlach als zij zegt terwijl zij de sneden behoedzaam op de broodschaal legt:  wat zijn de jaren snel gegaan ik had je bijna niet herkend nu ik het kind en jij de moeder bent
Hoelang zijn we hier nu al vrienden, het was ooit bedoeld als vakantie, maar wat het nu is -   We zagen de folder: Chaos, dames en heren, Uw eiland; de glanzende foto's, de helblauwe Chaotisch baai, het krijtwitte vissersdorp Krisis.  We lazen dat het eiland wordt geprezen om zijn zeer diepe rust, de laatste bewoners worden zelfs gelukkig genoemd onder hun plataan.  Wij dachten dat het een grap was en gingen er heen, maar of het zo is -  we zitten op de kade iedere dag  en aan onze voeten ligt een van de honden iedere dag, bang dat wij weggaan.  Wij zien hoe de Hagia Katastrophi daar voor anker ligt, langzaam helemaal wordt bescheten door de meeuwen, ligt te wachten op passagiers.  Hoe lang al, onze geschiedenis wordt hoe langer hoe vreemder.  Mocht dit bericht jullie ooit bereiken of mocht dit niet zo zijn.
Dit is mijn gezicht, ook al zijn links en rechts omgewisseld. Verward door mijn spiegelbeeld zie ik foto's steeds met mijn scheiding verkeerd en weet, wie mij kent ziet een ander gezicht.  Geen mens hoort de klank van mijn eigen stem en wat ik zeg blijft het armzalig verslag van het binnengesprek dat ik eindeloos voer, en ik herken mij niet in het tegenwoord.  Maar soms als ik schrijf en mijzelf vergeet komen woorden die zeggen wat ik zocht. Ik voel mij verenigd met wie ik ben en hier is het zelfportret dat ik erken.
Van de taal werd spaarzaam gebruik gemaakt: liefkozingen moesten worden ontvreemd. Als mijn moeder mij streelde schaamde zij zich en ik schaamde mij - onze schaamte was nog gescheiden.  Ik hield van de schaar waarmee zij knipte, haar vingerhoed, de draad die zij bevochtigde, het gesnor van de naaimachine en de stilte wanneer de machine zweeg.  Zij sliep in een weergaloos bed en als mijn vader opstond voor zijn werk nam ik zijn plaats in in haar warmte.  Ik raakte haar aan zoals een ander kind de muur aanraakt waartegen het slaapt met levensgrote vingertoppen en zonder dat de muur het merkt.
Memolijstje met opzet kwijtgeraakt, bed met lavendelgeur al opgemaakt, de bloes met kleine knoopjes klaargelegd, afspraken voor twee dagen afgezegd.  De wekkerstem: weer wijs en veertig jaar. Aan Rwanda gedacht, de blinde bedelaar, de vrouw van wie een borst werd afgezet, de bloes verkreukeld in de kast gelegd.
tussenstation nu een hoeveelheid kou om in over te stappen op Nijmegen schutsluis tussen huis en huis tand op een tandwiel  maar in vertraagder opgenomen dagen was die koude louterende grensformaliteit inwijdingsplechtigheid onheil rondom het Heilsfeit  klaagmuur tussen trein en drempel het neon- gotische station en een rijtje heilige huizen voorbij drie sluizen of zo einde van een bedevaart zuidwillemsvaart  in de avond kwamen alleen de zenuwachtige fluitsignalen en de obligate tamtams van voorbijgaande schepen de indische buurt nog even
Niets te verwachten, niets te hopen:
Mijn zoon, er zijn in de wereld gogen en logen te over, larielijders allerlei, killers en kaalslagers. Er zijn zoveel moegemaakten, klemgeraakten; uitgereisde roer-me-niets, murw, nurks en stuk op hun stek.  Er zijn patsers en paljassen plenty, vele lepe strebers, regelneefjes en meters van Nut. Alles hier rept en roert zich, maar in het gedaver der straten lopen de honden en de honden alleen onbekommerd los.  Mijn zoon, er is in de wereld aan vaganten een nijpend tekort aan spijbelaars, geuzen en muiters; aan dienaars van de droom en bedelbroeders van het Heilig Vuur en Gloeiend Raadsel.  Wanneer met wensen en wetten, tuttel en juk, beroepen vele maar roepingen weinig, de grote wereld aan jouw raam komt kloppen, bedenk, mijn zoon, bedenk dit dan.
Kantelend licht. De avond is een kaars die over haar gezicht een eiland legt. Landschappen varen voorbij en zij is het laken waarop nu alles wordt gezegd.  December. Bloemen klampen ramen aan, broodkruim lijnt de perken af, verstikt hun zucht. Het huis stokt in de kelen staan de klinkers amper overeind. En ik vlucht  naar haar hals waarop een archipel bloedt, ingebrand snoer van smaragd. Wie hangt haar op, de ets die ik van haar bewaren moet,  het vergezicht dat stolt op haar huid, de schreeuw die uitrolt op mijn hand? Zij zwijgt, zij weigert elk geluid. In haar is alles uit.
zachte vioolmuziek bestrijkt mijn ventrikels in een perfecte akoestiek die de hemel dichterbij haalt  de frisgroene geur van vers geplukte bloemen verspreidt de illusie dat alles onverwelkbaar is  de bittere smaak van afscheid wordt milder door de gedachten aan de voorkeur die je had altijd te zwaaien met een lach  deze dag draagt jouw kleur
In mei  kocht ik een sjaal, een rode, omdat rood toch steeds terugkeert.  liep toen door, eerste links, dan weer links en kwam uit  op een binnenplaats bij een bank aan een bakstenen muur  waar een viool de ruimte vulde, een viool van wijn en waakzaam vuur.  hier wou ik blijven, levenslang en deed hem om, omdat rood  toch hartverwarmend is en paste bij de bank, de muur de vogel  die daar neer kwam strijken, waardig, helemaal niet bang.
Ik zou haar willen kennen, deurtje in haar hoofd en zo naar binnen. Omzichtig door de doolhof die zij is.  Daar is een kamer vol met alles wat zij mist. Feiten, dagen, mensen door elkaar. Het heeft gewaaid in haar.  Een man is hier die dood is. Een kind dat niet bestaat. Ik snuffel in een leven, kan met alles niets beginnen.  Het is goed dat het vergaat.
'Mijn bladerloze schaduw mijdt het water' Ziezo hè hè, de eerste regel staat er. 'en speurt de witte angst van eeuwen later' Ga weg! Ga spelen met je transformator! Je ziet toch dat je moeder zit te dichten. 'ik wend mij af en doof mijn vale lichten ik heb 'tedúm tedúm' geweten' Dat vul ik later in. Na 't middageten. 'mijn weemoed maakt de koele vlinder wakker van mij getooide zelf'.Daar is de bakker! Zeg maar: 'n halfje bruin en 'n heel wit. 'o grijze schim die daar zo heilloos zit ik zie mijn grijze droefheid aan de kim' Da's tweemaal grijs. Dat kan niet. 'naakte schim aan wie ik zal mijn zachte treurnis zeg' En nog een rol beschuit! O is ie weg? 'als dauw die druppelt van de trage bomen' Als jij nog één keer binnen durft te komen, dan krijg je geen vanille-vla vanavond! 'zo druppelt in dit hart tezeer gehavend' Je moeder dicht. Ze heeft geen tijd, totaal niet. Als vader thuiskomt gaat het helemaal niet. Je moeder zou een Shakespeare kunnen zijn. Ze is het niet. Dat komt door jouw gedrein. Daar gaat ie weer. 'O humtum klaar en koel in 't land van late regen en ik voel mijn schamelheid.' 'n Heer met een kwitantie? Zeg maar: m'n moeder is met kerstvakantie. 'mijn schamelheid.' Wat is dat? Hoofdje zeer? M'n schatje toch... Gevallen met je beer? Je moeder komt... na na... daar is ze al. Wees nou maar zoet - 't genie staat weer op stal.  ------------------------------------------------
Geleidelijk en onopgemerkt door de grenswachten zijn woorden binnengekomen waarin dood verscholen  geen tranen of grote gebaren op een dag wakker worden en erkennen een onontwijkbare eigenschap van leven
Ik denk wel eens, mijn schat, wat zou er Jou toch een kopzorg zijn bespaard Wanneer ik eertijds was gebaard Als een bevallige centauer*).  Dan was ik aardiger van aard En uiteraard jou ook veel trouwer En vond ik niet als Schopenhauer Een vrouw de inspanning niet waard.  Integendeel, ik had dan power En dus liep ik in volle vaart, Blijmoedig zwaaiend met mijn staart, in het gareel van jouw landauer*)  En elke poëziebeschouwer Vond dit een prachtvers - voor een paard.  -------------------------------------------------  *) centauer = wezen uit de Griekse godenleer  met het bovenlichaam van een mens  en het het overige gedeelte van een paard. *) landauer = open rijtuig.
Een vrouw haakt haar arm in  haar man kijkt om naar een etalage  daar hangt een winkelmeisje  pruiken op de poppen  de vrouw geeft hem een tik  nog voor hij het ziet  het meisje het jurkje het slipje   iemand zonder benen speelt muziek  wie heeft hem daar neergezet  veel te dicht bij de Peruvianen  een half orkest verkleed als net echt  zo zien we hen graag  met de panfluit in kleedjes  er rent een kind weg   de wafelbakker gilt  les voleurs winkelen ook  de straat begint te deinen  straks kantelen we nog  de rijen snoeren dicht  mijn schoenveter zit los  en ik kan me hier niet bukken.    -----------------------------------------------
duizend jaar weg langs molenlei en  trage heuvels zand, waar het vlakke  schootsveld de stad naar zuid deed  heersen, daar hield het leven stand   en ging men altijd door op dat mooie  stukske Brabant, waar de bunzing  sloop, de vogels floten en kinderen  argeloos speelden aan de waterkant   het terrein was bondgenoot of vijand  de groene vestingwallen in de rug en  bij gevaar nog niet zo stug of elk viel  op de stad terug uit niemandsland   na elk beleg beging de tijd zijn weg  grondig langs de eens zo stille laan  gezichten kwamen, namen gingen en  leefden er een levenslang bestaan   voorbij in voorspoed ongewisse jaren  kwam tijd voor Zandbergs nijverheid  en bouwden sterke mensen toegewijd  hun wijk in moedige zelfstandigheid   wereldse allure siert nu in elk seizoen  de voorname weg van Ginneken naar  Breda, waar denken en doen rond een  dorpse straat al eeuwen samengaat  
In de golven, de jaren, beweegt het sluiteroog door de Titanic, ziet een kristallen luchter, gave luchter, een voetstap op de maan.
De lente komt we raken bevangen door licht  luisteren gaat in zingen over kijken in springen  zien wordt blijheid en ruime adem  het duister blijft achter zonder groet  als niet  de kleine oude stem over het bos zou praten
De diepte ja, die kennen we. Die is vaak nogal hartgrondig.  Maar de geur van violieren. De deur naar de andere kamer. Waar ieder voorwerp specifiek de geliefde spiegelt.  Waar ieder ander een rivaal is.  Die deur. Daarachter. Wie er liederen zingt.  Die.
De lucht ligt als een blok op het land, onzichtbaar en massief.  Je gaat gekleed in de kleur van je haar, in je ogen, je passen en je woorden. Je bent hier en elders. Ik draag je me na  en huiver. Je bent te groot misschien, of te dichtbij. Je onbereikbaarheid is onvergeeflijk. Kon ik een vogel zijn -   maar de nauwkeurigheid ontbreekt me zoals het vertrouwen. Ik kijk naar je  en huiver. Spreek me aan, want ik zwijg, verdraag mijn wurggreep, verdraag de onbeholpenheid, verdraag mij, liefde.
Poëzie is, voor mij althans, niet het vermoeid, roerdompig droevig geroep om de gemiste kans. Het is meer iets van op klompen lopen, knarsen op het grint. Wie dit vindt zal niet mee kunnen komen met lome en oude symbolen: de bleke maan voor 't bleke lief is eerder week dan apocrief. Meer dan op 't volkje dat betreurt en klankrijk zeurt als grond tussen gelieven splijt hou ik het op wat bijt, en wel om 't hardst. Poëzie is meer die barst zien, verifiëren, en dat dan zeggen. Barst.  -----------------------------------
'De tijd is een mesjokkeme dokter. Van kerkhofdrek druppelt zijn ketting. Zijn jas van zwachtels en knechting Is de vlag van 't land van de boktor.  Onder het uithangbord met de adder Hield ie eerste spreekuur in Eden. Een klokhuis zit sindsdien in de appel En de ratelslang rijdt door de steden.  Vermomd als Dokter, Zandloper en Joker Brouwt ie in zijn kolven de zwarte loper. Doofpotten: zalfpotten met zachte zalven, Eeuwen streek ie ze leeg aan de galgen.
Als hij mij een hand geeft, kleedt hij mijn vingers uit. Toch verlang ik zo naar dit contact met mijn huid. Als hij met een vinger de split van mijn vingers beroert, word ik rood en voel ik mijn schoot. Wij glimlachen, het doet ons goed.
Het overblijfsel van mijn hart is de ruis in zijn duplicaat.  Zijn er radiogolven in de ruimte  van een radio die opgehouden is te bestaan?  Er zwerven herinneringen rond zonder kop of staart woorden losgeweekt van hun tekstballon buiten het hoofd waarin ze opkwamen   en in de duinen wordt duizendguldenkruid vertrapt door zwaargelaarsde spoorzoekers.  Ze lachen besmuikt om een afluistercentrale uit de vorige eeuw.  Door hun verrekijkers
Eindelijk buiten. Water is water. Riet is riet. Een eend lijkt op een eend.  Maar nu begint mijn vader (62) weer.  Hij noemt waterhoentjes strijkbouten en vindt dat de maan ondergaat als de 
Ga, een keer nog, terug kijk wat er was dans op de balken, de blootgelegde vloer.  Dein in het bed omhels je geliefden die stuivend verwolken tot eeuwig stof.  Open het luik voel vervlogen licht fladdermottend  langs je gezicht.  Grendel het hek,
Stel vier bomen op onderling gelijke afstand van elkaar. Eén speler in het midden wiens taak het is eerder bij een boom te zijn dan de andere spelers die rennen van stam tot stam en wisselen van plaats.  Lukt het -  een ander komt in het midden.  Lukt het niet -  hij mag het  nog eens proberen.  Als je hier goed  over nadenkt is het om gek  van te worden.
de oprechtheid van de groene plastic beker met witte stippen  de baldadigheid van de tandenborstel met wijd uitstaande haren  de eerlijke ouderdom van de half op- gerolde tube  zo zou ik iedere morgen willen denken  even duidelijk mijn woorden als de beweging  waarmee ik poets en poets tot het tandvlees bloedt
Zijn trommen - twee grote, vier kleine, twee tom-toms, bongo's etc. - heeft mijn vader (78) al lang van de hand gedaan  maar niet zijn stokken want zijn techniek houdt hij bij op een schijf meubelplaat met een middellijn van 15 cm en, toegegeven,
uw bijenvader is dood hang het zwarte strikje om de korf zo los dat bij de minste wind ook dit teken vertrekt  jullie kunnen vrijuit gaan zonder het hinderlijk volgen van de man die meer beloofde dan hij ooit waar kon maken aan bloesem en aan was
Ik heb je aan de ketting van mijn slaap gelegd. De kamer stuiptrekt en het bed wordt groot. Mijn zaad bevlekt de lakens met violette tatoeages.  De lege lamp voltooit ondraaglijk het lichtjaar.  Wij weten weinig van de weelde, maar we weten dat weelde niet meer wederkerig is. Immers na de paartijd gaan de vrienden huiswaarts blauw geschminkt als een onweer en somber.  De liefde leeft niet van de mens alleen.
Waar land geleidelijk in water overgaat en je in zompige poelen het ontstaan van leven waant  waar tussen de groen- en grijstinten van het wilgenhout de modder glinstert als de avond valt  kun je onverwacht een rimpeling in het water zien en
het bos richt zich groen en fris op de onttovering na de winter tot groei en bloei te komen uit de versplintering van sneeuw en vorst en ijzel wederom herboren  het laatste smeltwater zoekt haar heil met de gevoeligheid van een moederhand over het babyvel van haar laatst geborene en glijdt onafwendbaar haar weg naar het korstmos op de bodem  de flauwe lentezon gaapt verlegen naar het dooien van nieuw leven
's Zomers sta ik soms onder dat open raam In februari, maan en sterren schaatsen langzaam Door de bocht van de rivier, het blauwe ijs In brand weerkaatst de kus, het huis, de winterreis Van twee wier levens aan elkaar zijn vastgevroren.  Het is ondraaglijk heet. Ik hoor ze beiden boven Strelen, hijgen, namen krijgen, zwellen groot En vochtig liggen zij te zoenen en te bijten, geluiden Die schaduwen zoal maken in bed. Ik sta erbuiten En zie ons hangen uit dat raam, gearmd en dood.
Hoeveel aandeelhouders dansen op de punt van een naald? Gewichtloos web voor wie gelooft. Het schittert op een scherm. Uit de mobiel kwijlt een ijle Beethoven. Wat je zegt raast jaren rond de aarde, een pulserende stroom noodkreetjes. 'Lekker chatten met mevrouw Van der Geest in Australië!'  Geen leugen zonder waarheid, zonder  tijd geen verte. Gewicht voelde ik van strijkstok op snaren; zwaar lag de pen in mijn hand. Ik had een postbode om te haten. Over bergen ging ik op eigen benen. Geen netwerk, echt ijs onder de voet. Mevrouw van der Geest sterft aan de achterkant van de wereld, alleen.
Mijd zondagmiddagglibberpuddinggroen, het bospadzeeflichtstralende; verdrijf uzelf uit kroondomeinnatuurwoudlopersparadijsjes eer hete Satansadem van gezinshoofd ei kookt.  Eén egel is geen egel: de grootste, roodste wangt aan de kim, ontstekeld en geplet maar al te vlees als gras. Er rijst een roep om naderstaan, vergrijzender der laatste  dagen. Rouw niet om levenden, uzelf incluis. Verwachte neerslag van liefde laat niet eeuwig op zich wachten; is uw paraplu niet al bewolkt?  Reken op skeletdwaalsterrennevellegerscharen, verhul in bombazijn het naaldhuis afgestemd op 't cryptapocalyptisch egelengelenzangstation.
Ze gaan als snelle borsteltjes langs alles wat wij zagen.  Neergeslagen geven ze bescherming tegen de liefde en vliegen.  Ze wegen verdriet en plezier, geleiden die naar onze kaken.  God, zo wordt beweerd, heeft ons uit klei gevormd.  Nog geen beeldhouwer hier zag ik wimpers maken.
Niets te verwachten, niets te hopen: 
Wij die elkaar tot bloedens toe op alle zwakke plekken kwetsen, wij beiden zijn ten langen leste de onbesliste vete moe.  Het laatste licht faalt in het westen, mijn lieve vijandin, zie hoe ik mij van wapentuig ontdoe; dit is uiteindelijk het beste.  Het heeft alleen zo lang geduurd: de bitterheid waarmee wij streden heeft voor ons alletwee voorgoed  zowel de toekomst als het heden volledig in de war gestuurd. -
Wij zullen openen een rusthuis voor uitgebluste dichters wij zullen zorgen voor: trijpen pantoffels lauwe radiatorbuizen en elke zaterdag een glaasje wijn  Men zal van ons niet kunnen zeggen dat wij de poëzie een onverschillig hart betoonden  Wij zullen eens per maand de oude dichters tracteren op wat gaande is: moord & doodslag en muziek op de valreep nog een prijs voor het gehele oeuvre (feestelijk voltooide tijd) waarna er tussen 18.00 en 19.00 uur gelegenheid zal zijn om nostalgies terug te kijken  Dan gooien wij het graf dicht en richten op een zerk met namen voor onze uitgebluste dichters
Niet langer bij wijze van spreken, maar in de precisie van huid en haar, een schoonheid met leeftijd en wereld: ik wil een antwoord, geen vraag.  Ik wil een kamer zonder verbeelding, een vrouw die is wat ik lees. Honger die het verlangen kan breken, wrevel wordt, vlees op vlees.  Ik wil je schaamte, je kleine gebreken, je schoonheid in menselijke taal. Maar ik vrees dat te veel is geschreven, dat de werkelijkheid niet meer bestaat.
Grijze dromen kent de zee er vele van vissers en van havelozen. Elke doodsschreeuw wordt er opgenomen en stijgt omhoog terwijl de kelen zinken, zich voegend tot een net van wolken waaruit de regen spat over de stervelingen.  Maar nergens kun je dieper staren dan in de spieren van de golven en je een tijger van een kerel wanen of met verdronkenen verkeren die zingend op de bodem wonen. De zee kent vele grijze dromen.
Zij was het type dat alleen door een gesprek zover te krijgen  was; een ernstige babbel, iets diepgaands, over de vergankelijkheid van het levende, de noodzaak van relativeren, Wittgenstein, de anarchie, structurele crises, neurosevorming, de dreiging van het neo-fascisme of kernenergie. Als het maar eindigde in bed.
Het geluid van padjes samen, apart, nog een wat verder iets lager, samen in scheef accoord onvindbaar want telkens andere padjes even verder, samen hinkend, apart, samen terwijl die vlak bij mijn voet even hun adem inhouden.
Laat hier geen twijfel over bestaan, dit huis zal bouwval worden met de grond gelijk ook dit gedicht. Omdat ik stenen met een zin en met cement elk voegwoord vergelijk,  de gangen met mezelf en daar dan in verdwalen. Ramen, trappen, deuren, in en uit van kinderen die bij hun moeders blijven zwijgen, in de tuin een schrikbewind van kruid.  Geef dit huis geen uitstel meer, het denkt zo lang al aan een landschap toe te horen dat hij blijven zal. Ik keer  terug tot een boom, in de aarde, meet omvang van woorden aan restwarmte af en beken dat ik nog droom van een gedicht. Pijnbanken lang.
En toen, gifmuze, kroop hij in mijn blik: een man, klein, dik, met onbemand gezicht die keek alsof hij Ron of Ruud moest heten. En alles wat hij dacht was mij bekend: belasting, voetbal, Emma, missverkiezing,  broccoli, koffiefilters - heel zijn mond een dunne brief vol blanco levensdrift. En ik was in verwachting van een scheef gedicht, wou hem haten, kon het niet - want alles wat hij droomt, dacht ik, droom ik  niet beter. Goed, gegroet dus, vale oom die net zo magisch over lakens droomt. De rij in, dan naar huis, deurmat, ijskast, de bank, de oven, later weer die slaap. Ik ben zo bang dat je niet eens bestaat.
niet is het een bange hand die klampt en keelt het is een wonderlijke hand jouw hand die mij heel streelt heelt en zon oplegt  niet is het zoenen jouw zoenen maar spreken van dier tot dier tot het zomer is en heuvels zingen  niet zijn het de heuvels die mij doen klimmen en dalen op de lange reis over zeven continenten van jouw lijf het is een soort vliegen op witte wolken van jouw lijf en het is en het is jouw zijn  want niet is het vliegen dit vliegen niet is het mij zijn dit heel zijn het is mij zijn en jou zijn en zon zijn
Als ik op een stoel zit bij de radio de benen iets te scherp over elkaar geslagen het hoofd wat scheef, kin in de hand ben ik, nee niet: lijk ik  soms ben ik hem, heeft hij ineens bezit genomen, is mijn huid zijn huid, kijken zijn ogen uit mijn kassen dezelfde wereld in.  Ik houd me dan doodstil, verbaasd dat niemand hem hier ziet, mijn spel:  hoe ik zo lang al uit de moederbuik vertrokken nu eindelijk rusten mag in vaders vel.
Wat doet daar deze woede, wat dit gevecht op leven en dood, wat dit stuurs gezicht, wie is hier nu eigenlijk de leugenaar? Is het waar dat ik een gevecht met spiegels voer? De oorzaak van de strijd, dat gezicht van mij, zal ten slotte, dat weet ik, mij tot dichter maken. Waarom dan, o waarom heb ik toch steeds dat stuurs gezicht?
Achter ons raast nachttrein door een weiland - wij kwam van ver, op verhaal, staan met lange jassen in de gang, herhalen enkele gebaren.  Wij weten weer hoe deze vrouw ons soms niet meer kon zien wanneer zij door de grote kamer ijsbeerde, vlammen van zich afsloeg, onverstaanbaar werd.  Iemand zal later, precies op dit moment wellicht, met niet onvaste stem, zeggen dat ook wij onze tijd hebben gehad. Zoals afgesproken.
Hij gaf geen krimp. Hij had de tijd steeds aan de lijn. Hij ging zijn gang onaangedaan en zonder onderscheid werd toegewijd zijn leven lang al wat hem overkwam bewaard. Niets ging verloren. Hij vergat zorgvuldig alles wat in kaart gebracht een codenummer had.  Zo vond zijn leven plaats. Totdat hij, dwalend langs de schappen zich met zijn registratie mat. Opeens stond hij naar lucht te happen en moet gevallen zijn, maar dat wist aan zijn aandacht te ontsnappen.
Angst. Die brug te smal. Krijg me er niet over. Met geen paard. En denken aan. Nee, niet. Ik blijft. Naar huis.  Nacht in bed. Zweet breekt uit. Ik is bang. Voor de dood, halfzware shag. Ik wil niet roken. Doet licht aan.  Herinner. De man aan de muur. Mik de jager. Schiet. Met duim en wijsvinger. Zo. Je bent dood. Jager, jagger, staat daar? Wat. Kan niet lezen?  Ze willen ik. De jongens van de straat. Ophangen, aan de lantaarn. Akelig als de nacht, komen ze aan. De groene creaturen. Auw. Slaan hem de oren.
Zijn zilveren staart sleept over de grond: een gewonde vlinderrog. Boven het water- oppervlak trekt een visser hem moeizaam op.  Het touw rukt aan de snede in mijn hand. Om de illusie te beamen, springt hij nu en dan in de lucht, leunt op een onzichtbaar kussen dat ik betoveren wil en keert terug naar zijn eigen striemen in het zand.  Mijn vader ziet toe. Hij beheerst de wind. Ik weiger te falen en ren, doorweekt van glorie- daden, zo hard als ik kan over het strand.
Links een tenger en goudblond godinnetje, keurde me geen blik waardig. Maar het deed me niets: sinds elf september ligt een Arabier nu eenmaal slecht  in de markt. Rechts een stelletje; zij reuzin, pokdalige kop, paarsfluwelen avondjurk, ik vond het wel wat hebben. Dus toen haar vriend even verdween raakten we in gesprek; ze werkte, vertelde ze, voor een castingbureau; die middag had ze, voor een nieuwe Nederlandse dramaserie, NSB'ers gecast. Ach mijn Joodse verloofde en ik, zienderogen worden we ouder en dikker samen, scheppen steeds meer behagen in eten en slapen. Toen haar vriend weer opdook kuste hij haar blote schouder en keek mij ondertussen strak aan. De slanke blondine links van mij, zag ik nu, had op de achterkant van haar nek, over de volle breedte, een tatoeage: Anton stond er, in schoonschrift tussen, twee hartjes in.
Je reis is sienna.  De kleur is vastberaden: zeker sienna! Het pak-je-koffer sienna, het sienna van de tand des tijds en van een eeuwenoude aarde.  Het warme sienna in het licht, in de kleur van de zon en de lucht en de wind in de toekomst  van het ongeboren kind.  Ver weg van de flarden mist en tinten grijs
ik kijk naar haar, als in een droom ze blaast haar pijn in een ballon rent hem na, prikt hem lek gele vlinders vliegen ze blaast naar krokussen kleurt haar wereld zonnegoud en ik roep, help haar kleur haar wereld geel ze lacht, ik lach met haar mee  maar nu moet ik snel gaan want straks kloddert de nacht haar gele wereld modderzwart en huilt ze van de pijn kijk toch nog even om
Liefde over duizend jaar dat zijn jij en ik vandaag maar dan op betere matrassen  Misschien de mannen iets of wat langere kalebassen in retromodieuze kamerjassen. Misschien de vrouwen nog meer nachtcrème in hun vouwen en de stiltes tussen hen al te danig draaglijk  Men tost of men de cd van de specht of die van een kwakend beest opzet als men geniepig gaat vossen in de plastic bossen van Barvaux of daaromtrent.  Liefde over duizend jaar; die helse hemel en evenzeer onzeker als jij en ik vandaag.
strafgeschoeide babyvoetjes maat doet er nu even niet toe  harde neus hard contrefortje  heus, al wat dit brein aan roodharigs vermag werkt de pols vrij rolstoel precies in de loop  doe doe  schenk dat vervloekt konijn wat liefde kutje ik ga je niet verlinken ik stop je in mijn molen heus en prik je op mijn draaimatras kaninchen  ik  bingo  wou alleen nog maar groot en anoniem door een groot al net zo anoniem museum slenteren me hard afzetten op het maagdmariablauw van bollywood mét snor - hoorspelacteur - conejo si te gusta mompelen of zoiets in mezelf moederen  wil je amerika nog zien stampertje? nee!
Ik weet dat je mooi dood zal gaan. Met een glimlach om je lippen b.v. of met een bloem in je hand. En in de volgende dagen zal het stof wat dikker liggen op de vensterbank. Het zal heel mooi weer zijn. Mooi en hard blauw. Ik zal rondlopen met vreemde gedachten en het hoofd nog dieper tussen de schouders. Dan komt er een troostend woord van iemand van wie je het nooit had verwacht. En verder zal alles blijven bij het oude.
Gebombardeerd tot hempjes, onder- en ander goed om het vege lijf, lag het er naakt bij: het hart van de stad - bloedeloze boulevards, pleinen om zienderogen op te verdwijnen en overal was ze ver weg, nergens de jouwe.  Zo goed gekleed was zij meteen al onbereikbaar; minzaam wellicht d'r mond, maar van haar lijf geen vaag idee en bovenal: werkloos je pa, haar vader was de dominee.  ----------------------------------------- Winnend gedicht van de wedstrijd  voor stadsgedichten van Trouw, 2006.   Schoot je vol vuur gedichten af, zij was niet licht ontvlambaar, vloog alles in de lucht -  zelfs hoogte kreeg je meestal niet van haar. Het dichtstbij kwam nog de fietsstang - die blonde
Maar toen ik in een krant een foto zag van een in Zuid-Amerika vermoorde guerillastrijder, achterover liggend met halfgesloten ogen, vreemd ontspannen, onder het opengesjorde hemd het gave bovenlijf tot aan de navel naakt, voelde ik iets in mij verschuiven alsof een ander lichaam in het mijne zich onverhoeds bewoog, de ogen even opsloeg en weer langzaam sloot
Even van opzij aangelicht zodat blonde haartjes telbaar worden op de wang van een meisje dat nergens speciaal naar kijkt en dan in een supermarkt verdwijnt  nog even trilt haar gestalte in het staatbeeld na  Kinderen dansen zichzelf naar de dood elegant precies spelenderwijs gebaar na gebaar.
De stad hing grijze straten uit, suiker briesjes aan de spoorlijn, een nacht.  In de lampbol van verre flat: man, wachtend voor miezerige bietenfabriek.  Ik gooide mijn fiets aan de kant, wankel en herkende een stem uit een ander vroeger.  Hij gaf mij een hand, en zei dat hij het was: eerste pianospeler, sad septembersong.
de eerste keer ben je altijd een beetje blind je weet nog niet  naast wie je wilt zitten waar je wilt wonen wat je kunt lezen  de allereerste keer is van je eerste tot je zeventiende  het is het eerste huis waar je in bent een huis als alle andere  het is het eerste boek dat je leest en je bent niet alleen maar lezer  je neemt het verhaal mee zin voor zin tot in je dromen blijf je medeplichtig.
Ik zal je beschrijven oorlog mijn oorlog ik zal je schrijven je tekenen je mummificeren ik zal je vertalen met jou de oorlogswinstmakers verleiden de psychoten de psychopaten opdat je totaal wordt ik wil dat je mijn taal verlaat om een tekst te schrijven die vrij is van gruweldaden
Meer nog dan een ochtendzoen heb ik 's morgens moed vandoen. Wakker worden is geen kunst. Dat gaat. Van kwaad is beddengoed zich niet bewust en koude slaapt niet graag onder een deken. Het is de mat die met de wereld vergeleken veel te klein is als begin, en zelfs met mij er middenin, een beetje knelt. Ik aarzel lang, rechtop in bed, bedenk dat net als ja of het het woordje bang vaak in mijn dagboek staat, maar dapper is mijn broer en zelf ben ik een held. Dat helpt.  Opstaan is de kunst. Meer dan een paar ochtendzoenen heb ik nood aan stoute schoenen.
Waarom vruchteloos verouderen van pijn? dus, als een gevederde vriend, in de trein, op naar de Middellandse Zee die ik een kind- erachtige zee voor kinderachtige mensen vind.  Wat doen de tranen bij deze zoute zee? wij lopen met een feestende menigte mee, dan, de buik gevuld, gestreeld, een speling der natuur gespeeld -  En verder weer, naar wat al het begin van afscheid is, de kleine vervreemding. vijfentwintig uur terug in een doos voortgesleurd maakt mij bang en boos.
Uit een voorbijgaand raam kiert vaag een naam word ik geroepen? Wie, denk ik, woekerend met heden en verleden.  Terwijl een glazenwasser stuurs rechtlijnig lapt, ik onder ladders stap, gloort onverwacht  jouw stem weer op  en snerpt. Het raam  versplintert barstens 
Vannacht kwam ik mijn ouders tegen, twee bleke schimmen die naar elkaar toe negen in het witte licht van een lantaarn.  Aan hun geluk te zien kon ik nog niet geboren zijn. Ze waren jong en heel verliefd. Een groot verdriet bedroefde mij omdat ik wist hoe het zou verdergaan.  Zij schaterde om iets dat hij haar toegefluisterd had. Hij lachte hard zoals hij nog vaak doet. We wisselden een beleefde groet en daarna scheidden zich weer onze wegen.  'Wacht maar', riep ik hen na, wij komen elkaar nog wel eens tegen. Gearmd gingen ze zwijgend om een hoek.
Hij klaagt hardop dat hij de nieuwe aardappeltjes niet meer haalt. Ik roep dat ik ze al gegeten heb, dus hij moet terug naar Start of naar de Gevangenis. Hij strompelt toch al zo moe. Zijn hart.  Maar een vriend hoeft niet snel te zijn, van mij niet persé, alleen in de buurt. Hij moet niet zeggen dat het weer weer in de weg zit. Ik weet al lang dat het moet vriezen voor het regen ijzelt op de straat.  En dan strooi ik heus wel zout voor je voeten. Wat heeft het nou voor zin om zo maar dood te willen als ik er toch ook nog ben?  Of ben je jaloers dat ik nog zo'n hoop te leven heb? Ik ben jaloers dat jij het hebt gehaald. Ik weet niet of ik dat wel kan.
beukenaanplanting wijst op het horen tot een goed  de groepen bomen, groepen van een vormend, groeperen hun onderscheidloosheid en stellen hun enigheid  hun plaats is het dat tussen hen, door hun omspreiding genodigd, in die de grond zacht is van zoveel herfsten  als haar jarental en voelt als zwichtend, voorbijgegaan worden tegelijk twee en vele, als zich begeeft in een schrede,  als met een gang, hem te kwijten zoekend, de steltbenige (gestaltegevende).
Ik vlucht voor het leven Ik vlucht voor de mensen Ik vlucht voor verplichtingen Ik vlucht voor zondige wensen.  Ik vlucht voor de natuur Ik vlucht voor alles, voor iedere stem Ik vlucht voor de schaduw Ik vlucht voor hem.  Ik vlucht nog altijd Ik vlucht voor de nacht en de maandag Neemt u me niet kwalijk, maar ik moet nu gaan. 

alsof het een harp was die in zijn hart paste, een droom van een ding dat mooi was als een voetstap in het zand  zo gevoelig als gras, zo goed van vorm als een ei, geheimzinnig als een spinnewiel of wimper- kruller, luchtig als turf  vreemd als een sneeuwvlok lekker als een teruglopende wekker, zacht als de luchtbel in een waterplas  helaas: zo gevaarlijk als een vliegenvanger
Ik belde eens, na een wanhoopsnacht vol angst en liefdespijn, mijn beste vriend: waar of die dacht dat mijn Jeanette kon zijn.  Ach! ik had me weer eens op hol gebracht om niks. Om mijn ziek brein. Want dáár klonk, slaperig, héél zacht, Jeanette over de lijn.
Als je een landschap was waar ik doorheen kon lopen, stil staan en kijken met mijn ogen open en languit op de harde grond gaan liggen, er mijn gezicht op drukken en niets zeggen. Maar 't meeste lijk je op de grote lucht erboven, waar ruimte is voor buien licht en donkre wolken en op de vrije wind daartussen, die in mijn haren woelt en mijn gezicht met kussen bedekt, zonder te vragen, zonder te beloven.
Keert zich een paar keer voor de spiegel heen en weer zoals een vogel voor een andere vogel doet bekijkt zichzelf als voor het eerst schikt en herschikt aan schouder, kraag, likt aan haar lipstick, tuit, fluit als een vogel, rekt zich van graagte strekt haar nek,
Men kwam en ging. Men was en bleef die nam en gaf. Die bad en at. Bezat. Bedreef. Men las. Men schreef. Men nam en ging. Vernam. Vergat.  Je kwam en ging. Je was en bleef die nam wie nam. Die gaf wie gaf. Het was te geef. Ik las. Ik schreef. Je ging. Je gaf. Gaaf en onaf.
Een man is maar een kleine man. Hij valt in slaap, zijn mond valt open, zijn dromen ontsnappen hem zonder spoor.  En 's ochtends niemand die zeggen kan welke naam er op zijn lippen lag, welk gezicht hij daarbij amper trekt. Hij neemt zijn lege koffer en vertrekt. Mensen zeggen naar zijn werk.
Ik zag de grootste geesten van mijn generatie bloeden voor een opstand die niet kwam. Ik zag ze dromen tussen boekomslagen en ontwaken in de hel van tweeëntwintig steden, heilloos als het uitgehakte hart van Rotterdam.  Ik zag ze zweren bij een nieuwe dronkenschap en dansen op de bodem van de nacht. Ik zag ze huilen om de ossen in de trams en bidden tussen tweemaal honderd watt.  Ik zag ze lijden aan een ongevraagd talent en spreken met gejaagde stem: -  was alles al gezegd, nog niet door hen.  Ze waren laat. Aan geen belofte werd voldaan. De steden blonken zwart als kaviaar.
's nachts vinden voeten  blindelings pantoffels  handen graaien klauwen de kilte  van het donker dat overal hangt  en  dromen betreuren de verkwiste dag  woorden raken verward zijn allemaal eender  en goed voor  de doofpot
Terwijl de kaalgeschoren dagen huilen en honden door de tralies blaffen joelt de wind in onze holle ogen. Er zijn zo van die dingen een vogel in de hand het zingen van een zeilend kind het trillen van een lamp in kale huizen waar we sterven zullen een hond die aan een ketting rukt.  We dromen zand in onze ogen.
de rosse avondlucht verraadt een eerste koude nacht –  een boer die langs zijn dieren gaat terwijl de winter wacht. de deuren dicht, ontsteek het licht, het houtvuur trekt al aan
Toegegeven: in dit gedicht staan alle Poppetjes op hun plaats, rijmschema klopt Dubbel- en binnenrijm, niks mis mee, ook De metaforen staan als een huis, je ruikt  De doorlopende lijn naar M.N., en de nauwe Gang van A., daar zijn deze verzen zeker schat Plichtig aan. Het beeld van de man met de  Hamer die alles heel wil maken om het nieuwe  Af te breken door van klassieke akkoorden Gebruik te maken. Het is gezien. Platgetreden Is het pad nog niet, zet het af tegen de tijd Het is goed zo, maar waarom verveel ik  Me er dan toch helemaal, hartstikke Dood mee?
de laatste woorden onuitgesproken wenken even bij het afscheid  wanneer mijn vingers  nog een streling vlechten doorheen de hartslag van een dag  de nacht weet niet hoe  jij mijn ogen vangt in zachte, stevige handen  wij elkaar mateloos bestelen in elke speelse, roze lach  ik wil wachten dichten onvertaalbaar beroeren als een windekind 
In één nacht, tussen twee infarcten in, zegt ze hem nog gauw waar hij de sleutel van haar kluis kan vinden. Hij had een treffender laatste zin in huis.  Maar zij kent hem beter. Doodgaan is niets, maar al die paperasserij. Hou jij je maar bezig met erven, ik met sterven.  Hoe noem je iets wat je niet meer bent, een zoon of zo? Pijn? De deur waardoor hij in het leven kwam, staat open. Het tocht van oneindigheid. Van eindigheid. Hij is. Hij moet zijn.
Ergens liggen nog de juwelen van de verdwenen prinses; zij die hen trachten te stelen gebruiken breekijzer nog mes.  Zij zingen totdat hun lippen droog en gezwollen staan, dan stijgen meerminnen op klippen grijs uit de grijz' oceaan.  En op haar tillende handen
Ik sta op en ga naar het vliegveld, verlies mezelf in een massa bij Aankomst. Seattle: 9:30, Hanoi: 9:20. Ik kies. En praat met een arrivé. Over het noodweer boven zee, de uiteindelijk voorspoedige vlucht. Ik ben vrolijk als het moet, klaag desgewenst mee. Na een half uur ga ik terug en sta op tijd aan het bed. Waar kom je vandaan? Ik heb boodschappen gedaan. Kijk, een vingerhoed en een zoutvaatje. Handig als we gaan.
Een hond met ijzeren ogen had mijn hand in zijn mond genomen. Ik wilde niet dat dit gebeurde maar was bang te scheuren als ik mij verzette. Luister hond, zei ik, laat me los en ik geef je wat je verlangt. Maar wat hij wilde was alleen dat ik niet verder ging en met mijn andere hand hem streelde. Zo. Dagen en nachten in zijn ogen zag wie van ons sterker scheen.
Op papier is alles anders. Het woord komt uit als een ei. Aan de hier beschreven hoenderfokkerij komt geen haan te pas. Nu hij achteraf zijn naam te berde bracht hoor ik zijn echo kraaien. Het kuiken is geslacht.
En verlegde tijd zich ondergronds  achter oeverende uiterwaarden als een wak in lage Maas -men noemt het verdronken  dit beeld dat eilandde als dak-  het water brak en sleep  keerde de stenen terwijl  algen verweerden, zwart als pek  op deze plek, die ik droomde,  slechts vermoedde, op het schijnpad   de verbeelding van een vesting   zo ver onder mij - o grimmig gerucht-  stapelden getijden zich op, verzwegen  het vormloos brok, aaneengeregen-  beklijfde als lucht-kasteel  overspoelde de mijmering  over stille geheimen
Een wereldbeeld ontsnapte ons toen wij een halfrond vergden om er alleen te zijn, het andere bleven bewenen.  Wij legden achter ons leven een tuin aan, ook een register van allen met wie wij nog zouden bijpraten, staren, verhelen.  Wij meden de liefde en lieten de tastzin, schreven hooghartig de toekomst af.  Zoek ons niet meer, wij eisten voor alles verzekerd een eigen piramide; daarin een sober onvindbaar graf
stoelen, theepot, pen, schaar, presse-papier en boeken, tot aan mijn denkbeeldige evenaar heb ik het beschreven alles in de kamer tot in de uiterste hoeken zodat ik op deze bladzijde mijn leven verder zal leven met mijn woning als noordelijk halfrond en mijn ziel als 60-watt-lamp trouw aan het plafond  ------------------------------------------------------------- solipsisme [van het Latijnse solus-alleen en ipse -zelf]: leer dat alleen ons eigen ik en zijn bewustzijnsdaden bestaan. solipsist - aanhanger van die leer
Wij liepen in een bos langs oude dennen, varens, berken mos en spinnewebben. Wij konden daar slechts fluisteren, durfden elkaar niet goed verstaan. Plotseling hoorden wij hoge stemmen: 'Ga weg! Straks vallen alle bomen om!' Wij stonden stil, hielden onze adem in. De zon scheen, het was het midden van een dag. Een beek leek wel te rinkelen, had niet genoeg aan glinsteren. Toen vielen alle bomen om, bedolven ons.
Het mooiste in ons hele leven doen we net als iedereen en daarom juist het liefst alleen. Dus wordt het krom beschreven. Er blaast eentonige muziek uit de annalen der erotiek dwars door de waarheid heen.
Langs de Visspaanstraat loopt ze verloren met reismand en poes. Langs heiligenprenten de rozenkransen de tuinkabouters de waterpomp. Langs de vuilniszakken de waterplassen het vermoeden van ratten. De paadjes zijn effen het hekken knarst niet de gewassen zijn jong. Hier kleven geen bladeren aan de stoep geen salpeter in oude kelderkasten geen lekkende zolders. Van achter bewasemde raampjes kijken gewassen vrouwen tochtloos, grootmoedig naar buiten. Een zwartharige heks roept met rode stem een verwensing op oude wijze.
Hij sluit de ogen en de wereld opent zich. Hij valt terwijl geen ding op diepte duidt  begeven wanden het, verzakt de vloer, stormt lucht naar binnen. Stort hij er in, maatloos.  Elk slaapliedje is een proloog, een hoge stem die gaten in zijn hoofd zingt. Slaap  bolt de rokken van het huis. Het nest zwalkt als een schip. Hij beeft, hij hangt aan aarde  die zijn handen, grijpmachientjes, vogelklauwtjes, kneden uit de takken van de lakens.
Ik heb vanavond, met de poes op schoot, de onrust uit het beestje weggestreken, waarbij de goedzak mij heeft aangekeken met ogen zo onpeilbaar diep en groot, dat het mij één moment heeft toegeleken als was hij eeuwen lang al deelgenoot van het geheim van leven en van dood en nu dan op het punt stond om te spreken.  Een aandrang, waar hij niet voor is bezweken, omdat hij langzaamaan de ogen sloot en nog een lome haal gaf met zijn poot als halve aai en onzachtzinnig teken dat men hem ooit nadrukkelijk verbood het zwijgen rond die zaken te verbreken.
Wij waren vrienden in een ver verleden van nachtfilms, zangersfeesten, parken, dromen. Wij waren minnaars op de hoge treden van lustpaleizen tussen bonte bomen. De maan bescheen de vijvers van Granada, de zon bescheen de zuilen van ons Thebe. Je arm was broedplaats voor de vogels van Messina, mijn dieren trokken jou per winterslede.  In welk verdoemd en onherbergzaam noorden werd alles anders, raakten onze namen op drift, tot wij elkanders naam verloren?  In welke nacht zag ik kobolden, gnomen, trollen ontrukken aan jouw lijf al wat wij samen daarin geschreven hadden en wat ik verwoordde.
Een kleur zijn ogen nu zij wind zijn, het licht uit lucht gesneden.  Lang gras, nog levend hooi, verminking waar oogst begint. Ik groef in kleur waar vol de lucht, in wind waar vol het gras van is, in golvend gras, in slapend gras, ik bracht zand aan het licht, verpulverd weefsel, vacht om in te slapen.  Blad viel, sneeuw viel de bladeren achterna, de sneeuw bracht regen, regen stuift op sneeuw. Reeds schemeren de lichte tenten van de zon, de golven, ribben van de zee.  *  Verf nat de doden, schilder ze op. Als grote zachte bloemen in de regen slapende bomen met sneeuw. Ovale wind waait dag en nacht langs knoppen, bijna bladeren, sluit zich  in een voortdurend onderdak verlenen om ieder ding.  De druppel van gedooide rijp draagt vuurkleur van de regenboog, het diepste geel, haast groem koud blauw, nieuw wit, water dat brandt.  *  Een waas van groen, een geheimzinnig opeenvolgen van soorten, maand na maand een ander gras strijkt bloeiverstikkend stuifzand dicht - van fluitekruid een sluier, ongerepte dovenetel, kaarsen vol zaad, niemandsverdriet. Aan hun verbazin komt geen eind, ze kennen de winter niet.
Een kleur zijn ogen nu zij wind zijn, het licht uit lucht gesneden.  Lang gras, nog levend hooi, verminking waar oogst begint. Ik groef in kleur waar vol de lucht, in wind waar vol het gras van is, in golvend gras, in slapend gras, ik bracht zand aan het licht, verpulverd weefsel, vacht om in te slapen.  Blad viel, sneeuw viel de bladeren achterna, de sneeuw bracht regen, regen stuift op sneeuw. Reeds schemeren de lichte tenten van de zon, de golven, ribben van de zee.  *  Verf nat de doden, schilder ze op. Als grote zachte bloemen in de regen slapende bomen met sneeuw. Ovale wind waait dag en nacht langs knoppen, bijna bladeren, sluit zich  in een voortdurend onderdak verlenen om ieder ding.  De druppel van gedooide rijp draagt vuurkleur van de regenboog, het diepste geel, haast groem koud blauw, nieuw wit, water dat brandt.  *  Een waas van groen, een geheimzinnig opeenvolgen van soorten, maand na maand een ander gras strijkt bloeiverstikkend stuifzand dicht - van fluitekruid een sluier, ongerepte dovenetel, kaarsen vol zaad, niemandsverdriet. Aan hun verbazin komt geen eind, ze kennen
Om de tijd te doden nu jij toch ook dood bent, mis ik nooit de nieuwsberichten. Ze houden me drijvend van het ene  uur naar het andere. Melden wat mensen overkomt in dit tranendal. Niet dat het de geringste troost biedt, maar het houdt  drijvend. Zoals ik wel eens mieren zag samenklitten tot een wankel vlot, toen hun nest overstroomd was.
De onafhankelijke geest gelauwerd en geprezen wordt in stilte gevreesd als gevaar voor de vrede Nagel aan de doodkist die geweten heet
uitslaande muren smeltwater valt kil op de winterakoniet*  ----------------------- uit: 'Navigator', 2001.
Misschien slaapt er nog iets diep in je hoofd iets van de taal van je moeder  want taal kan slapen - je probeert te bedenken wat je droomde terwijl de droom alweer verdwijnt in een steeds donkerder wordende schemer nog voor je de woorden ervoor terugvindt  bij het woord moedertaal zie ik een oude foto een schemerdonkere slaapkamer en in het bed een jonge vrouw met in haar schoot een pasgeboren kind - mijn moeder en ik  ze buigt zich over mij en haar gezicht is nadenkend alsof ze zich afvraagt wie ik ben mij zoekt en zoekt naar woorden voor mij  ik herinner mij niets van wat ze zei maar dat is misschien de taal van je moeder slapende geluiden in je hoofd
Kerstnacht - het woord is als een lafenis, een koele sneeuw, glanzend onder het zachte stralen der sterren - op de landen is het weerloos stil, een ongerept verwachten.  Kerstnacht - het eenzaam zwerven der gedachten rondom het oud verhaal, het nimmer uit te spreken verlangen naar het helder zingen in de nacht en het opgaan van de ster, een lichtend teken.  Kerstnacht - het sneeuwt op uw geschonden aarde, dun en verstuivend dekt een huivering van ijle val, een lichte zuivering het vragen, dat wij ongestild bewaarden.
We waren van 't voetbal teruggekeerd, we hadden een treinstel verruïneerd en we liepen nog wat door de angstige stad en toen riep er eenje: Hé! Zie je dat! Daar is verdomme een ster gekomme!  Toen riep er een ander: 'Heremejee, dat is een nieuw geintje van de ME: nu jagen ze ons weer op de vlucht met helicopters, hoog in de lucht, en er zijn honden aan vastgebonden.'  Maar je hoorde geen motor, het bleef zo stil, en min of meer tegen onze wil liepen we mee met die zwervende ster en Japie zei nog: ik zie al van ver waar die ster heengaat: 'Tweede Jan Steenstraat.'  Een dronken kerel zong er een lied: 'Driehoog achter is het geschied.' En hij had gelijk in zijn dronkenschap, dus wij liepen over een donkere trap zachter en zachter naar driehoog achter.
Een gracht, waar eend en waterhoen  voortdurend watertrappen  om voort te gaan, niet om te drijven  zoals de watervreemde mens.   Als zij vooruitgaan  maken zij een dubbelspoor  van kleine kolken,  en boegwater als de verticale  doorsnee van een pannendak,  negentig graden omgeklapt. 
ik hou zo van machines, zegt ze, van die grote bouwmachines maar het mooist vind ik de klokken waarop de schafttijd aangegeven staat dat al die mannen dan op opgelegde tijden hun werk ter zijde schuiven naar koffie en hun boterhammen grijpen en in volle gelukzaligheid gaan zitten wachten tot zij weer verder mogen, na nog een laatste sjekkie
Nu is de meesterknecht van dood de weg van alle vlees gegaan, gedenk zijn naam veelvuldig  De hogepriester van de slacht, in zijn tempel heersten winter en de wetten van het mes  De schepper van de blinde vink, de hoeder van de varkenshaas; grootmoedig in zijn offergaven  Gedenken wij de slager dus maar bovenal zijn oude ziel die los  van vlees de tijd uit gleed.
Wordt daar op één been zo'n beetje gedanst in het bos zonder partner nog wel?  Dat springt er maar twijgdun op los: zeegroene elf met sierlijke vorkjes van takken!  De wortels? Zijn afgeroofd rot of gewoonweg als delicatesse de pan in gehakt.  En vlijmscherpe gaffels zoethout vol allerpuntigste naalden voorkwamen elk nest.  Toch zetten zich horden van vogeltjes neer om te zingen, maar raken verstomd.  Vinken bedrinken zich graag uit de stam dol op Tannenblut, doch  schrikken zich weldra een hoedje of meer en raken in onmacht.  en niemand stoot dwars door de takken vanwege z'n hachje,  want ieder verkiest in de nacht liever zijde dan stekels.  Dus ben ik de fakir te rijk met mijn Pino Silvestre.  Rivalen hoef ik niet te vrezen noch zingende zagen.  De brandende kaars van de pijnboom die ik heb gezien zit van binnen.
In 't kust-pension kwam liefde hem bezoeken. Zij at haar visje en zijn hart werd warm. De zoutpot gaf hij haar met blijde charm' en hij sprak Engels zonder een woord op te zoeken.  Zijn lieven thuis geraakten in het duister want in zijn knieën kwam een oud gevoel. Hij schertste wervend naar zijn zondig doel. Zijn nieuwe pak gaf hem 'n ongekende luister.  Eerbiedig keek ze naar de stempels in zijn pas, het werd haar prentenboek-een meisjesdroom. Haar kus bleek kinderlijk; het vreemde idioom dwong hem alleen te melden dat ze lovely was.  Bij 't afscheid werd geweend; op zo'n station spant alles samen tegen een romantisch slot. Hij reed naar huis en voelde zich een vod, maar leerde spoedig, dat hij snel vergeten kon.
De rups trekt zichzelf in twijfel steigert op de twijg, lijkt blind rond te tasten in de richting van de vlinder die hij wil stort dan neer recht voor de bek van de merel. Hap! Weg vlinder.
Ik heb een oude ster ontmoet die valt wanneer ik sterven ga. Soms, als ik naar de hemel staar, knikken we even naar elkaar.  Ik heb een afspraak met een boom dat hij zich over mij ontfermt en witte bloesems bloeien laat wanneer ik in zijn wortels slaap.  Ik heb een zwarte kaars gekocht die dooft als ik mijn ogen sluit en fluister in het verste duister 'samen thuis en samen uit.'
kind voorbij de vloedlijn ingegraven, wacht de storm loop van golven bij wind stil weer, hijzelf betrekt geen stelling, hij foerageert tussen duin en schuimrand  zeevlam verteert helmgras verkilt hem. hij blindganger, hoort de vloed. hij keert en  keert, rent. voor zijn voet blijft  wat van het strand rest: verkoold wrakhout, zuigend aszand.
Zij had de gang van een bezetene, badplaats, midden februari: zo schijnbaar onbedacht 'Ben ik iets kwijt? Nee, daar...' snelde zij langs halfverholen eet- en drinkgelegenheden.  Een vreselijk dunne man hield haar staande met plotseling geheven brauwen. Om hem direct op zijn gemak te stellen had zij een horloge moeten dragen en niet gedreven moeten zijn. Vechtlust: '...ik ben het maar.'  In het schaars bemande plaatselijke hospitaal kon hij niet meer dan telkens haar naam fluisteren en wist niemand wat zij wist: Wie - het liefst terstond -  een goed geneesheer nodig had.
moeizaam gaat de adem 's winters bomen staan te bladerloos alles slaapt een heel klein beetje zuigt wat lucht nog door zijn tanden met een fluitgeluidje ijzel met een zinderig toontje regen me een sneeuwmond stilte. 't lijkt wel nachtelijk slapen of de diepslaap doodzijn.  is de egel in de takkenbos gekropen? gingen wurmen diep de grond in? staat het zomerhuis verlaten? springen reeën door de bongerd? uit mijn lege zomermond blaas ik warme adem in mijn handen. overal staat geduldig stilte met haar ogen neergeslagen en ik kijk verwezen naar de rusteloze mezen.
Bij ieder schepsel dat geboren wordt zijn reis begint, scheept in het ruim de dood zich in. En maakt zich met het schip vertrouwd, dringt door tot iedre vezel van het hout de romp, de mast, de kabels en de touwen de zeilen hurkend in de reddingsboot.  Het zijn de kleine kindren die hem kennen en hem niet vrezen: zij zijn nog pas zo kort geleden uitgevaren uit hun nacht ze moeten aan het daglicht nog zo wennen. Zoals schaduw bij het licht behoort zo leeft de dood binnen het leven voort.
Decembers mooi gebogen c bevalt me, doet denken aan de lagere school, de tweede klas van juffrouw Kranendonk, rode inkt voor perfectie, de verbeten uren van herhaling, de lijnen van de letters, de onmacht op papier, de streng afgepaalde weg naar een eigen handschrift, de vingerafdruk der cultuur.
Nog onbevangen in mijzelf weggekropen, hoor ik de regen dansen met de wind; ze zijn elkaar wat ál te goed gezind, als dat maar niet op noodweer uit zal lopen.  Ik draai me om en schurk me als een kind aan wollen warmte die mij om zal dopen tot trage slak die vrijelijk mag hopen op duurzaamheid, de luiheid welgezind.  De wilde paringsdans van wind en regen krijgt meer en meer de klank van marsmuziek die vrijen wil en in het voor en tegen  de zijde kiest der boerse erotiek, en die heeft nooit naast tederheid gelegen. Ik sta maar op, de tweespalt maakt me ziek.
ik tel tot zes links de vork en rechts het mes laat gisteren  herleven toen waren het er zeven en morgen misschien maar één
Wat is een gastvrouw een wondermooi ding van ver. bijna een hoofd dat zoetjes ronddraait in een kraag. het kopje grijze thee vaart naar de overkant; twee lepels flirten  - zo plesant in deze schemer.
je rijpt tussen bladeren van leer de witte nerven die ik streel  je schuilt achter wijde lobben de schort van jouw schaamte  aan knoestige takken hang je als een peer van violet die nog drogen moeten barsten tussen de tanden  als ik jou pluk
Mensen kwam hij zelden tegen  maar zag er meedogenloos veel slaaf op de galei van de tijd spelen  Gauw iets uit het vuistje knauwen was voor hem de utopie van genietend leven en leed langzaam maar gelukkig honger  Gniffelend bazelde hij tegen 'n gezette, starre vrouw kijk dan toch m'n liefste zelfs gebrek aan eten is in deze wereld mogelijk een schone deugd ook al besef je dat nog niet  In de hal blaast de eerste trein onverschillig vaarwel maar in dat toen uitgestorven duivenkot kwam zijn spiegelbeeld voorbij fladderen 
Ik vind niet dat je van een mens moet houden. Ik heb het gedaan. Vooral van vrouwen. Er was mijn moeder. Er was een kleuterjuffrouw. Er was een omroepster die het met een uitgever deed. Toen wou ik dichter worden Mijn hart ruimde plaats. Letterlijk te veel.  Ook de liefde voor mezelf, een mens tenslotte, strandde. Ik weet nog waar en hoe. Ik was helemaal alleen toen dat gebeurde en dacht dit overleef ik niet, maar vergiste me. Vandaag zit ik die bladzijde moeizaam te verfrommelen, want harddnekkig is de liefde, vooral die voor jou.
Jaren later op een heldere middag vol nuchtere geluiden en bezigheden in een huis dat je nooit heeft gekend, herinner ik mij plotseling hoe zacht je ogen werden als je mij aankeek.  En even verschijn je mij ten voeten uit, onverwacht overgekomen uit het tijdeloze. Zo zacht zijn je ogen dat ze mij verzoenen met je weggaan, sneller en onverwachter dan je komst.
je leerde kijken ogen mond gezicht  je leerde spelen doosje open dicht  je leerde lopen lampje  knopje licht  je leerde lezen
Meisje van zeven bouwt wereld op dezelfde tafel uit als de mijne, peutert met stenen, huis in een huis en praat zoals ik op papier met pop.  Zij oefent in wit, dagelijks brood en kan daar niet genoeg van krijgen. Dat doe ik ook, spaarzaam, in verzwijgen en hoe dit wennen is aan dood.  Kom niet dichterbij, zegt zij, ik speel en maak wat niet naar mijn zin is stuk. Ik ga behoudender om met geluk,  wil op hetzelfde blad als het hare wat zoekraakt in beelden bewaren, als een pop in een pop in een pop.
Ruim voor de bus vertrekt zie ik ze naderen. Ze lopen zo behoedzaam in de pas. Hun schoenen passen altijd bij hun tas, gezonde kousen steunen oude aderen.  Een fleurig sjaaltje siert hun saaie jas, een beetje lipstick tegen het ontbladeren en zilverwitte krulletjes omkaderen 't gezicht dat vroeger mooi of lelijk was.  Dit is mijn voorland, zo zal ik verwelken. Ik maak een praatje met ze over 't weer en ruik een vleug parfum van aronskelken.  De bus vertrekt. Ze zingen zacht een lied: sirenen met een lofzang op weleer. Ze wenken naar me. Maar ik wil nog niet.
Kom want ik wil je de zon laten zien zoals ze hier haar laatste licht laat vallen tussen de bergen, zoals ze druiven rijp maakt en nevel uit de nacht perst. Kom want ik wil je wil je in mijn eigen taal zeggen je in mijn herinnering naast me neerleggen  om naar de zon van het zuiden te kijken zoals ze haar laatste warmte afstaat zonder terughoudendheid, aan de andere kant doorgaat, steeds doorgaat, tijd zich uitrolt als een loper waarover de onttroonde geluidloos wegschrijdt.
En als we ons zelf  nu een achterlieten?  Daar gaat het, zonder groeten, mokkend en tobbend op zoek naar iets beters. Het kijkt niet eens om.  En wij? Wij moeten eerst wennen aan dit stralende landschap van vroeger en later,  van lichtende tijd zonder nu.
Om haar te ontlopen hield ik van niemand. Ik schreef in de spiegel een vrouw van ivoor, knielde, aanbad, en bleef groot. Ik kon niet verliezen.  Vanmiddag heb ik haar weer gezien in de stad, volstrekt overbodig, op zoek naar een jurk die nooit meer past. Zij is schoon,
mijn woorden maken een wandeling. ongebonden slenteren ze  door dit beregende dorp soms stoppen ze even, zoals nu.  dan gaan ze weer verder en praten wat met elkaar ze zeggen niet veel of eentje vertelt een verhaal  en de anderen luisteren, lachen licht of wenen een beetje achter de hand.
Vaak trokken wij met onze roversbende op woensdagmiddagen de polder in; kruistochten naar het eeuwig onbekende, achter de dijk, achter de grijze kim -   Wij droegen touwen, riemen, houten sabels, bouwden een fort van klei en zoden gras; geloofden grif de vlot verzonnen fabels over een vijand die in aantocht was,  maar die niet kwam en nimmer is gekomen, hoe we ook op onze uitkijkpost, de hand aan het voorhofd, de omgeving afzochten.  Maar nog kan ik, weer thuis, soms nachten dromen, van eindeloze onderzoekingstochten
Of het al niet erg genoeg is, heb je mensen, om de paar jaar kraaien ze om het hardst: ik ben aan een nieuwe uitdaging toe.  Alsof, als ze daarop ingingen, het beste in hen waar we al zo lang op zaten te wachten vanzelf naar boven kwam dan.  En alsof, was dat al het geval, dat voor iemand anders dan voor henzelf ook maar van het minste belang zou kunnen zijn.
Bij het gammele landhek, groen uitgeslagen, vermolmd.  Altijd wel een, namens de weide, die je begroet.  Tweeponder tong die je hand likt.  Een walm uit de bek recht uit de lebmaag.  Strontvliegen en dazen met geen staart weg te slaan.  Wel erg ver van de oeros geraakte  lobbes van een lady, nog een eeuw fokken en krachtvoer en je hoovercraft op je uiers de wei door.
Ik zie een jongen naast een meisje lopen, hij kust haar en zij lacht om het geval. Genadige dood! Zij kirren en zij hopen zij zien het kind nog niet dat hen begraven zal.
Hij wilde bij maanlicht vulkanen bestijgen maar dronk een glas wijn bij het vuur.  Hij dacht zich op jacht in het schemerige noorden maar stond in een sneeuwbui van meeuwen op pas geploegd land.  Hij moest nog een meesterwerk scheppen maar viel in slaap bij muziek van Ooitweer en Voorheen.  Hij droomde een mes in de strot van de poolvos maar priemde een balpen door kringlooppapier.  Hij tartte het weer en de wereld, verachtte de god van de vader maar zag dat ook zijn naam stilaan verdween.  Hij strooide ze rond, explosies van kleuren, vermetele beelden, maar hoorde blasfemische echo's vol spot.  Hij wist zich op weg naar de hemel maar stuitte op plaksterren aan het plafond.  Hij dacht aan een lichaam volleerd in de liefde maar lag naast een lijf dat niks wou.  Hij schiep zich een ijstijd, massale sterfte, beelden van leegte en bijtende kou op de rand van haast niets,  Maar onbegrensd, in zoiets als een ruimte die iedereen huiverend mijdt.  Hij zocht wat hij vond: het kleinste detail en het grote gebaar, een zin die versmolt, een beeld dat bevroor -   Elk woord lag volmaakt in de mond maar verkleumd zocht een hand naar de hand van een vrouw.  O, dat er een eind aan kwam!  De laatste modernist te zijn die z'n ziel aan een ijzige demon verpandt.
Als ooit jouw aanraking geen beroering  wekt dan ergernis of niets, als ooit de dagen zich weer sluiten in de aaneengeregen rij van opsomming zonder apotheose* als de dood zich in ons heeft gemengd en vreugdeloos met ons aan tafel zit waar alleen nog de verveelde conversatie van de vorken klinkt,  als ooit jouw bloed niet meer het mijne is of ik het drink en er meer is in de kamer dan jouw aanwezigheid als jij er bent, als ooit behang en kapstok met jouw jas eraan geen verschil maken voor mijn blik, de straat gelaten onder onze voeten ligt,  dan vraag ik je om met mij in een kleine kist onder een boom waar wij eerder of te verbranden en te gooien in het water waarop wij eens, dat wij teruggaan naar de plaatsen die zijn achtergebleven in het fotoboek en ook het fotoboek met alles er nog in en ook ons huis, de kinderen als we die dan hebben, de hele aarde zullen we samen moeten begraven, als ooit  ------------------------------------------
Een vlugge glimp van witte lingerie onder roetwolk van rokken: zwarte zwanen die, gekoppeld in eenzelfde rêverie, als kanten schuitjes door de vijver varen: kokette weduwen die niet om hun doden blijven treuren - zwart is in de mode. Eén kijkt soms even of haar spiegelbeeld zich onder water net zo erg verveelt.
Ik ga haar slaan, dacht ik, mijn blote handen tot bloedens toe aan de scherpe steen kapot; ik zal haar vermoorden, overwoog ik, het mes tot diep in haar bevroren schoot.  Ik moet haar wurgen, wist ik, het touw teder als een bewijs om haar dunne hals geknoopt. Ik rook het oude beven.  Maar ik deed niets. Doof en dronken strompelde ik naar buiten. Stak niet eens het huis in brand.
de rups kruipt over loof en doorn korte sprieten keuren alles  wat haar maag verdraagt tot zij uit haar jas groeit  kaken malen in het pantser van de kop zij hult zich in een rode pop  vier vleugels van geel en grijsbruin loodsen haar voorbij een bries een inktvlek siert de pijlstaart  zij warrelt rond een lamp strijkt neer met kleefklauwen
Grote knoken vouwen om de stok met afgesleten knop krakende knieën knielen op het bankje vooraan in de kerk streng maar rechtvaardig, stil gesloten, alleen niet voor mij.  Mij neem je mee op avontuur door ouderwets verhalenland met scheepsjongen op kruistocht naar een walvis ver in eeuwig ijs. Je schrijft mijn naam zo mooi als niemand, schuin, versierd met vaste krullenhand.  Ik zit op schoot en krijg wel tien cent zakgeld om het snoep te kopen wat niet mag. Zo veilig met je armen om mij heen en
vroeger vond ik de herfst  een droevig seizoen en liep ik vaak moe en eenzaam door regen of nevel te druilen. En soms was ik weemoedig om ik weet niet wat.  maar nu - toch zoveel ouder -  midden in een grijze stad geniet ik van het najaar daar - dank zij oliestook - mijn vrouw vaak in bikini door het huis heen deint waar het binnen zomer blijft.
poëzie haar zang tonen dragen verre verten toomloos temperament haar letters houden ’t niet binnen schreeuwen het uit schreien zouten over schermen resoneren voor eeuw’g op ’s mensen huid  zelfs dan nog is zij ingesnoerd haar zegging springt buiten zinnen hangend aan haar mouwen
Victor Hugo heeft er een tijd vertoefd Zeker als ik genoten van de tinten De Sure en de Ourthe ; zilveren linten Oktober heeft daarover flink gesnoefd  Is prat gegaan op Goedlands grote bossen Haar heldere sterrenhemels, voortbestaan Van voren in de akkers, eigen graan  Notenlikeur, inheemse druiventrossen  Het Letzenburg waarvoor zovelen vielen Oktober toont hoe rood het was, het bloed Het is straks Halloween; dus Allerzielen 
Vergeet niet de rivier te gedenken die, in een nabij verleden nog, zo  bedachtzaam haar weg door het land volgde. Ogenschijnlijk zonder moeite  wrong zij zich in alle mogelijke bochten, gedurig op zoek naar een groter water  om daarin te onder tegaan, als vanzelf, maar in haar monding doken eilanden op,  steeds meer eilanden, zodat ze ten slotte verzandde. Alles moest anders. Over.
De naamborden zijn met de hand geschilderd: Dekevelaer, Adriaanssens en Vergauw Zij zijn mannen met betrouwbaar en vertrouwbaar open gelaat Op het land bij de stijgende ochtendzon En 's avonds bij de haard waar de lamp is opgehangen  Over het zandpad gaat een vrouw, bezweet en stoffig Zij draagt een kan petroleum en een roggebrood Haar kind schreiend van moeheid, gaat naast haar En houdt zich vast aan de boezelaar* van moeder Om later sterk te kunnen zijn.  ---------------------------------
Wat nu de Saul van Rembrandt betreft, mij ontbreekt het wel eens aan een tulband en iemand die harp of harpsichord voor mij speelt, aan een scepter en een bescheiden gordijn waarmee ik tranen kan drogen.
Het kinderjurkje dat al is geweven voor er romaans gedacht werd of gebouwd bestaat. Het slaapt niet ver in een vitrine. Veel nachtblauw heeft de stof bewaard.  De mouwen liggen uitgespreid, zodat het nog gedachten kan omhelzen, die in dat leven niet zijn uitgesproken en van dat sterven niet zijn afgeleid.
Wat zat gij daar te staren  naar die blomme en die bie;  waarvan, waarin, waaronder  ik het nut niet hoore noch zie?  Gij steekt er uwe neuze in  en als het kon uw' tonge  gij bent bijna gestoken  maar dat laat gij onbezongen  daarom, daaruit, daarover,  met de helften van één hert,  ik denk niet dat een bie u de weg  tot menig blomme verspert!  Och ware ik in hun plaatse, ik  liet u naad'ren, en ik sloot  zo seffens al uw werk, al  dat verzuchtte in onzen schoot,  en 'k...: "Rap, van mijnen weg en 
Gisteravond naar Beckett geweest. Dat gaf te denken..  Als je uren tot aan je oren in een moeilijke materie zit, is een pauze geen luxe.  Om kwart voor elf stonden we weer op straat.  Tot vier uur doorgezakt en met een taxi naar huis.
De violette lucht omsluit een jongen die roerloos in het heden hurkt. Af en toe gaat zijn arm omhoog  alsof hij zwaait. Naar niemand. Nooit weggeweest, geen schoenen nodig. Hij hurkt bij zonsondergang  in een portiek, neergelaten op aarde als een spin aan een draad. Ik zou een requiem willen inzetten.  Er zijn nooit uitspraken over hem gedaan: hij is dit of hij heeft dat. Bestond hij niet -  toch stokt hij mijn bewegingen.
Als aan de minimum eis: onsterfelijkheid, eeuwige jeugd zonder lichamelijke of geestelijk ongemakken, voldaan is, zouden we er eens over kunnen praten of het de moeite waard is je ergens voor in te spannen.
Ik was een jongen, een meisje, een struik, een vogel daarna een sprakeloze vis die opspringt uit zee. Weldra ben ik de vlinder die op de Etna sterft, doch onder al deze gestalten sterf ik slechts voor haar. Ongezien aan zoveel onzin  te ontkomen, ontkom ik niet aan haar begin - trilling, overwintering gewin.
het rijpgeworden jaar strooit geurig bladgoud op onze wereld  verkleurende bomen felheid in rood en geel tegen de blauwe hemel  die najaarsstormen weert om ons te laten zien hoe mooi het alledaagse is  zon gevangen in spinrag stilte vallend over ritselend goud met daartussen
In het voorbijgaan zette je met krijt geheime tekens: driehoeken, andrieskruisen, gevleugelde pijlen, ogen. Ongemerkt bleef weinig.  Eén teken stond jaren later nog onder een raam, gered door de vensterbank - een golflijn, getrokken zonder te bukken. Zo klein was je toen zag je nu.
Cementwater, dorst vogelbek, rivierslib. Spuwend vuur van mijn kinderslaap.  Keizersnee, kachelpook farizeeër, echoput. Koud dier van mijn kinderslaap.  Pisduivel, drijfzand hyena, zeveraar. Trapgat van mijn kinderslaap.
Soms zie ik spoken 's avonds laat op straat in een vuilwitte jurk jij die niet bestaat of mager in een pak van vooroorlogse snit mijn vaders gelaat of tot mijn schrik in een spiegelruit mezelf die verdergaat.
Aftellen van ouderdom tot kind -  nog een zorgenkindje, oud geboren, jonggestorven, moederziel verloren in de hoop de het bijna ontbindt,  terwijl de dwaze nagels, haar en baard blijven groeien. En maar knippen, scheren al wie zich op tijd niet weg kan scheren moet de bidder met zijn zwaluwstaart  van de dooddoener met varkenssnuit. Nog één wee en moeders schoot in, uit is het aftelwerk voor wie niet horen wil en aan den lijve voelen zal hoe tot onder nul slinkt het getal van geleefde tijd achterstevoren.
Golven hoog te loef, te lij. We varen klif en klip voorbij. Giek en gaffel buigen krom. Haal op, haal om.  Pekbroek, tuig, het ruime sop. De zeeman heeft een haringkop. Haal om, haal op.  Opperbram hoog in de mast. Daar tuimelt me de varensgast. Haal op, hou vast.  Haring hom en haring kuit. Het bloed spat alle kanten uit. Haal om, haal op. Het bloed spuit alle kanten op Haal om, haal uit.
ik had gedacht dat ik ooit ouder worden zou zoals de boom in onze achtertuin  gewoon bebladerd blijven alleen een beetje knokig zijn en wat verstijven  de groeven op mijn bast als fraaie levenslijnen die mijn rijpe schoonheid slechts subtiel verfijnen  het gaat heel anders weet ik nu ik zie verwonderd al mijn lijnen
Ik ben gekropen in jouw huid, gerimpeld en gebogen, mijn jaren ver vooruit, keek ik met jouw ogen, leefde ik jouw leven. Je zou mij nooit vergeven, wanneer ik opeens verdween en als mijzelf verscheen.
Wie in zee begraven wordt, gaat nooit verloren. De zee is spaarzaam als een dichter. En ik was aan zee en ik was op een berg: twee eeuwenoude makkers.  Wie op een berg wordt bijgezet, wil nog jongleren met de sterren, snakt nog belachelijk naar lucht met al de roofzucht van zijn lijk.  Wanneer men mij per se begraven wil, dan liefst niet al te ver van zee, deemoedig bij een koeienvlaai of ergens bij een ezelsdrol.  Ik bleef zo lang gezond, zo lang in leven, doordat ik steeds beleefd bleef voor de dood, voor hem boog en hem fêteerde
Alles blijft rustig staan zoals het stond. Het speelgoed slingert voorbeeldig rond. Er is geen vaat, geen strijk, nergens een natte dweil.  Geen kruimels, geen beschimmeld brood onderaan in de doos. En ook de suppoost ademt voorzichtig door z'n neus.
Zodra een beeld een spiegel wordt, sla toe vernietiging. Niets ter wereld blijft zichzelf gelijk. In deze vrees te leven geeft werklijkheid geen schijn van overleving. Antarctica gesmolten! Al de tranen bewaart hij in zijn fles.
Nog houdt hij het landschap stevig vast, hoewel zijn hand reeds lichtjes beeft van schaamte voor de naderende dood en voor al die stilte die erop volgt. Wie stelt er paal en perk aan zoveel gras?  Zijn beeld vloeit open in de spiegel. Alles wat ooit gelogen was, een logboek vol, wordt langzaam wit. Hij morst nog een beetje waarheid over de rand van zijn aarzelen.  Zijn gedachten zinken verder weg, zo verdiept hij zich in duisternis, een verdwaalde wandelaar in de tijd. Hij loopt voorbij de begraafplaats en denkt verstrooid: de aarde gaapt.
De week voordat mijn moeder gehaald werd op haar duikadres was ik bij haar met mijn zoontje elf maanden oud  ze nam hem op schoot hield hem met een hand omklemd en legde met de andere een plaat op de grammofoon wil je even? vroeg ze mij ik liet de plaat spelen mijn zoontje begon te schommelen zie je wel zei mijn moeder hij is muzikaal na de oorlog zal ik hem muziekles geven  en week later was ze opgesloten in het huis van bewaring en bij haar vervoer naar westerbork stuurde ze een kladje met het gaat mij goed  toen we een jaar later haar bezittingen kregen vonden we haar kalender verwisselbare kaartjes in een houder hij was blijven staan op veertien april  alleen dit kaartje was vergeeld.
Grijs wit-glimlachend staat hij daar -achter glas-  mijn vader  hoe verder ik van het raam weg moet temeer komt hij me nader  vermoeid beweegt hij beide handen en ik denk  dit is de laatste keer een zaaiend grijs geschenk
een gapende maandag ligt zindelijk bij de deurmat, blaft katers van het veld. knarsetand van speelse woede, dondert  en vrijt met zaterdag  ik ontwaak met een gedempte zon  van dubbel gebakken spiegelei. m'n haren los door elastiek rekken het voorbije rusten 
Over mijn autenticiteit gesproken, belangstelling was er vandaag niet voor en zelf lag ik half grieperig in bed. Slechts één keer werd ik naar de deur geroepen om aan auto-da-fe's mede te werken, Getuigen van Jehova aan te steken.  Nietig gestemd bleef ik in kamerjas urbi et orbi maar het raam uit staren zonder veel wijzer van mezelf te worden of van contemporaine wandelaars. Nee, met de toekomst was het niks vandaag.  Avond werd het intussen wel natuurlijk; pal boven mij werd smakeloos geneukt. Om elf uur zei ik niemand welterusten maar vals alarm, tot vier uur lag ik wakker in knoedels laken en maar transpireren.  Ten slotte sliep ik mensen hatend in, mijzelf ontpoppend als een stralend god in een luchtig, niet te immens heelal dat ik ineens ook weer verlaten moest. Niets dat ik in de haast daar achterliet en 's ochtends over was mijn griep ook niet.
Hij is even terug van weggeweest. Nu is nu en dan. Toch moet hij morgen naar het bos, zijn hoofd ligt nog vol hout. Een stapel zorgen in een begroeide geest.  Bij zijn bijl, op een sprei zoekt hij bomen in de kamer.  En te voorschijn in wit schort, uit een deur in het lover, komt een zoon, een jager die hem aan tafel vraagt. Hij knikt en komt binnenkort.
Jij wil de kathedralen van de taal zes letters gotische liefde achter gebrandschilderde ramen daarin zie ik ontstaan het staaroog der vervalsing  geloof me niet in woorden woont de adem zomin als goden wonen in de tempels  ik kan wel liefste zeggen een mondvol waanzin die buiten jou geboren is maar laat ik je dansen met mijn schaduw ik kan wel bidden maar niet anders dan geef ons heden ons dagelijks lichaam en kleed ons met de huid van de beminden  ik breng geen fresco's in je ogen aan ik noem je mond een voorhistorisch jachtvuur ik wil de oerwoudangsten van het bloed onder ogen zien 4 heidense ogen  ik ben met een sprinkhanenhonger gehecht aan je voedzame aarde pampa van dorst noem mij geen regen  ik noem je ja en amen jij zegt overgave  ik toon je aan de liefde is een bodemloze hand  maar jij vraagt wat bewijst dat?
Het strand van de kinderjaren. Ik hield mijn hart aan de borst van de zee. De korrels metselde ik tot dromen en kastelen aaneen, mijn glimlach de mortel. Maar de golven leefden zo snel.
Land van kroket en kaas van bistroos, boerenkool en sjuu met ossenhaas, waar muren eten geven, waar pils zo flets en klein is, waar gastronomen sneven, en Trijntje aan de wijn is.  O Vaderland! O Nederland! O nee, nee, nee, nee, Nederland! Nee.  Land waar het hele volk de taal van Sjeekspier blaat, thuis, in de trem, op straat: Guts, man, with what for idea come you now up the proppy, We are so by the tide, niet, kwestie van coppy coppy.  Refrein  Land van de massamens die elke zomer vlucht in blanke kèrrevèns naar Franse autowegen, de polder ver ontstegen. Wie weet wat hem benarde? Is Holland niet te harden?  Refrein  Auw land van klaain en chrauwt, fan leife en fan dauwd, fan sjpetter en fan sjtauwt. Land waar een vis een fisj isj (dus min of meer een fiets is) Wat hep hun te furtelle? Ik sjech: maaint joer auwn bisnisj.  Refrein  Land dat geen Alpen heeft maar zuilen meer dan Rome, niets kan je overkomen. Jij land van zwarte kousen en zestien miljoen pausen, o welvaartsstaat van koeien van dijken en van doeieie.  O Vaderland! O Nederland! O nee, nee, nee, nee, Nederland! Tja.
Al die mensen die zeggen: Je moet ophouden met die onzin, eindelijk ouder worden. Zie je die gezichten. Dat zijn nou de gezichten van mensen die ouder zijn geworden. Opgehouden met die onzin. 
wij vierden de zomer dat jaar nog lang nadat zij voorbij was haar warmte in onze harten deelden wij haast oneindig  ons ontging de roodgekleurde lucht en het sterven der dingen daarna zelf stierven wij in beetjes zacht en ongemerkt  toen ik alleen ontwaakte
Ze liepen met kaarsen de berg op en zongen daarbij een muziek die klonk  als klagen dat door het licht omhoog  werd gedragen. Hem droegen ze levend en dood, de moeder droegen ze ook, maar die wankelde zo alsof de dragers  er de brui aan gaven. Die er waren sloten zich aan bij de stoet: een schare donker  en licht die zingend of zwijgend bleef klimmen en dalen.
de aanranding is ingezet je zegt - ik brand  je breekt de borden wentelend zeep en gifgas zijn ontstoken  je toont een blote hand waarmee je mij in stukken hakt en achterlaat  mijn zeeën raken uitgelopen ik heb geweend een grote man een landschap in mijn palm  dat je een stalen bekken maakt  de padden op hun hurken zet en met een mot mij lokt en aangepaste rode tulpen
Ach je moet gewoon alles optellen  Je telt gewoon alles op  Het slechte vergeet de mens en het goede vergroot-ie, je telt gewoon alles op.  Dat zeg jij, zegt zij, maar zo werkt het niet niet bij mij.  Maar we zijn tenminste één.  Welnee, toen wij zogenaamd heerlijk in het gras lagen zegt zij, lagen we in scheiding, dat zeg je er niet bij. En dat van Madurodam is ook niet zo gegaan.  Maar we waren één.  En die liefjes van jou zegt zij, en die van mij...  En die keren dat we toch weer bij elkaar kwamen, zeg ik, - en hebben geschreid, zeg ik er niet bij -.  Je telt uiteindelijk gewoon alles op. 
Het springzaad knapt, de brempeulen knallen open en jij ligt er in je wieg als een popelend boontje bij.  Alles mag je worden van mij: zeeman, boswachter, archeoloog. Of - als je leven ingewikkelder loopt -   gesponsord ontdekker van aangroei werende stoffen voor scheepsverf, alleenstaand paddestoelenfotograaf,  pacht- en beestenlijstenonderzoeker van verdwenen Drentse keuterijen... Behalve ongelukkig. Beloofd?
neem mij mee, riep ik  maar geen schip kwam voor mij  links & rechts werd men opgestraald, maar geen schip kwam voor mij  de liefde werd bedreven met struise dames op ongekende hoogtes, maar geen schip kwam voor mij  gefaseerd, gemuteerd & verbouwereerd keerde men weer terug op aarde, met een duidelijk waarneembare blijere blik in de ogen  maar geen schip kwam voor mij 
Men noemt het stad. Het is een visioen Van natte asphaltstraten en plantsoen En een gevangenis voor wie het wagen, Te breken met hun wetten van fatsoen.  Men noemt het stad en doet er daags zijn plicht En met een nette lach op zijn gezicht Spant ieder er zijn listen en zijn lagen. En als men tijd heeft schrijft men een gedicht.
Gelukkig zijn; en niet weten waarom; en soms naar buiten kijken waar de lucht donkerder is dan de steen, alleen een fabriekspijp nog donkerder afsteekt, en bang en gelukkig zijn.  Een geluk dat geen raad weet; men bekijkt een glas met aandacht, er is een barst in en lacht en wiegelt het hoofd als een kindse oude vrouw die een broodkorst van tafel stoot, en lacht.  Ik leg mijn hoofd op mijn armen en kijk op en leg het weer neer. Ik weet zelf niet of ik gelukkig ben.
Ik heb je lief zoals je soms gelijk een gouden zomerdag bent nee nee nee ik heb je lief zoals je bent nee nee ik heb je lief zoals nee ik heb je lief
Zoveel dat aangewakkerd wordt door het lederen lijk uit het veen, beteugeld, de niet gesprongen sprong van het fossiele paard,  men ontdekt een slang: loze komma wervels,  het magere gebeente echter, de hoeven te leeg voor het machtige afzetten in het niets, het ontbreken van vleugels, de hoef die het gras niet meer raakt.  Dreef hij maar voorbij met ongelooflijke snelheid schreef hij zich in steen.
Wat wacht ik weer vertederd tot de klok van thuiskomst. Moet je mij zien, van stoot naar sloof en andersom – nu kinderlijk dom-blondjes lief:  Hoe was je dag, pak ik je jas, maak snel je sleutels kwijt, verberg je spullen. Jij blijft nu hier en helemaal tot morgenvroeg van mij alleen.  Ik denk de lakens boven al vast in de plooi van wat er komen gaat. Laat mij je helpen, je verwennen, kom je? Mijn amuse* maakt je blij. Koken kan ik beter dan zij. 
‘s Ochtends heb ik moeite mijn bed uit te komen, ‘s avonds om er in te gaan. En iedere nacht moet ik minstens een keer plassen. Ik hou van mijn vrouw, we liggen lepeltje-lepeltje; van andere vrouwen droom ik nauwelijks meer. Schaamteloos draag ik pyjama’s en pantoffels, ook maak ik graag een kuiertje. Ik verheug me niet meer zo op feestdagen, maar hou van lekker eten en drinken. Mijn kleding is niet modieus, maar makkelijk en iets te ruim.
Ik sprak mijn woorden niet uit. Ze werden gezegd. Ook ik hoorde ze En, min of meer verwijfeld, probeerde ik de bijbehorende bewegingen. Ongeveer het omgekeerde van hoe een partituur werkt: niet eerst schrift en dan spel, maar eerst gespeeld en dan pijlsnel, vrijwel vergeefs, geschreven. Of een  piano: de toetsen bewegen, en mijn handen zijn steeds, een fraktie maar, te laat. Te laat. Ik zat te doen of deze woorden de mijne waren. Ik bewoog wanhopig mijn lippen. Ik schudde met mijn schouders. Ik boog mij toe naar degene die dezelfde woorden dacht te horen. Ik boog mij voor diezelfde. Die was mijn enige geborgenheid.
Ik was op een keer verliefd op een meisje  Al hadden wij de enorme hoeveelheid seks, typisch voor beginnende minnaars,  Toch ging het niet zo best tussen ons  We lagen elkaar niet, we waren te verschillend, we hadden nooit eens 'een goed gesprek'  Op een dag verloor ik - puur van de zenuwn om onze slechte relatie -  mijn stem  Ik kan niks meer zeggen ik kon niks meer uitdrukken, ik was zo stom als een steen  'Psychosomatisch,' zei de dokter Ik sprak hem niet tegen  Mijn ongeluk was voor het meisje een reden om onze verhouding op te blazen  Ze wilde niet samen zijn met iemand die - ondanks de verliefheid en de seks -  niks kon zeggen, niks kon uitdrukken, zo stom was als een steen  Maar na een paar weken kreeg ik, ineens, mijn stem terug  Ik kon weer alles zeggen, kon weer alles uitdrukken, was niet zo stom meer als een steen  Ik belde het meisje op 'Schat,'zei ik tegen haar, ík heb mijn stem terug'  'Ik geloof je niet,'zei zij, en ze verbrak  het gesprek  Sindsdien praten wij niet meer
'Als ik oud word neem ik blonde krullen ik neem geen spataders, geen onderkin, en als ik rimpels krijg omdat ik vijftig ben dan neem ik vrolijke, niet van die lange om mijn mond alleen wat kraaiepootjes om mijn ogen.  Ik ga nooit liegen of bedriegen, waarom zou ik en niemand gaat ooit liegen tegen mij. Ik neem niet van die vieze vette grijze pieken en ik ga zeker ook niet stinken uit mijn mond.  Ik neem een hond drie poezen en een geit die binnen mag, dat is gezellig, de keutels kunnen mij niet schelen. De poezen mogen in mijn bed de hond gaat op het kleedje.  Ik neem ook hele leuke planten met veel bloemen niet van die saaie sprieten en geen luis, of zoiets raars. Ik neem een hele lieve man die tamelijk beroemd is de hele dag en ook de hele nacht blijven wij als maar bij elkaar.'
Als ik niet aan je denk of raak Wens ik mij denkend met je te verstaan -  Dat is volmaakt -   Dat ik niet met je slaap maakt echter Dat ik denken moet je aan te raken Waardoor ik waak -   En aangezien ik je niet meer zag Moet ik zelfs volstaan met in gedachten je te spreken -  En ik raak van slag  Wat de verbeelding niet vermag! Uit niets schept zij je naakt en dat je praat En dat je naast me bent.  Dag en nacht neem je mijn gedachten in beslag -  Dat ik je één moment Vergeten mag.
Waar ik op heb gewacht maakt zich van mij meester;  en laat mij kort daarop los  ik ben gehuld in mijzelf  en dezelfde dingen zijn nog van kracht: het ene doet niet onder voor het andere. Nadat ik zo geweest ben  wordt aarzeling betracht.  Het restant doorstaat zich, schijnt weer terug te willen; wordt ontzet tenslotte, desondanks, door vergetelheid. Zo ontbloot zich  het wiel en lokt mij tot zich; suggereert duur: duren.
Als iemand die van je houdt niet van je houdt maar je wel op wil eten terwijl je geen appel bent noch de wortel uit drie, dan mag nee niet en kan je niet een raadsel dat je rok na rok afpelt als een ui, treurwerksgewijs tot alle generaties op zijn en een stem klinkt die op oudtestamentische toon beveelt zit niet zo te kutviolen.
Met lichtgevulde hersens in de tuin, in het verschiet weiden de zenuwen en op kniehoogte snuffelt God wat in een bries van oud behagen.  O, tijd van lauwe kranten en gesprekken, het leven klotst stompzinnig uit mij voort!
Nergens wind. Toch hield een man een vrouw stevig beet, een vrouw een kind. De beentjes bewogen zelf. Daarboven aan touw een ballon als een vis. Daarboven de zon, laaiend.  Het kind hield de vis niet meer. Keek hoe hij steeg, zwaaide hem na. Wat is er? Wat is er? De man liet de vrouw los, holde de lucht in, haalde die helemaal leeg.
Kom in deze straat, de laatste straat,  en ga van huis tot huis. Kom binnen,  loop alle kamers door. De weg is smal,  het dek van zand, de gevels zijn gestut,  de panden krot verklaard. Hier wonen  goede mensen, elke stuiver wordt gespaard.   ‘Dit is ons straatje, om ons heen wordt slechts  verladen en geraffineerd, hier wonen wij,  met hoofdgestel en hoofdstel aan de muur,  karpet, linoleum, een bord met spreuk  (‘Wat je omgeeft, geeft om je, ver is weg’),  met stapelbed, met slaag in het lavet.’   Aan het einde ligt een tuin, een veld,  met zonnige kantoren, rode logo's,  en een lange slingerweg door belten  naar het zure gifmeer. Stap niet uit, 
Geheimen Augustus. De middag blauw. Op vredige vleugels spoelen geluiden af en aan. Ik hoor licht en zee tegen elkaar zingen.  Schelpen schikken in mijn handen tot een kring op het natte zand.  Nonnetjes, standgapers en zaagjes. een paarden zadel en een wijde mantel.  In het midden hoorden een wenteltrap en een glanzende tepelhoorn.  Wat trokken de wentelende dronken golven van mij mee naar zee?  Op het stands van een lege zee walp ik in een reusachtig muiltje.
Het mooiste meisje van de klas  verschikt onwennig bij haar schouder  een bandje van haar bustehouder;  ze draagt dat rare ding maar pas.   De meester, achter brilleglas,  ziet toe, ontroerd, en denkt: 'Wat zou d'r  gebeuren als zij tien jaar ouder  en ik eens tien jaar jonger was?'   Ach, hij vergeet hoe hij verdorde  en hoe haar leven net begint.  In stilte wordt door hem bemind  de schone vrouw, die zij zal worden.   Dan praat ze wat, het lieve kind,  en streng roept hij haar tot de orde. 
Onder elk herfstblad trefzeker door de wind neergelegd schuilt een verradelijke gladde tegel; deze dag waarin mijn illusies sneuvelen zoals vroeger mijn tinnen soldaatjes die ik heimelijk verborg, heb ik tegelangst.  Er steken bossen witte rozen in mijn brievenbus, elke dag weer. Mijn depressie verdwijnt als ik mij plotseling afvraag
vlooi de mandril vlooi de chimpansee vlooi de maki als hij dat wil en de oetangs doen niet meer mee.  Die wilden na het apenkooien niet de chimpansee, maar liever de gorilla's vlooien en niemand anders wilde met de gorilla in zee.   Nu vlooit de maki de mandril en die vlooit de chimpansee
Toen in oktober de regen smaakte naar de buitenkant van suikerbieten, alles grijs en nat volgens de regels was; naar het Balkengat de reeppont ging met levend Licht uit de fabriek.  Waar in de jachthaven zonder jachten je verzoop of gered werd door één woord uit het Tehuis voor Werkende Meisjes,  waar luidkeels gebeden zijn verhoord.  Johny & The Blue Jeans trokken blue Jeans aan. Lang voor het Europese Monumentenjaar legde nog één coaster aan, er gingen aardappels aan boord  voor overzee. Dat was een overwinningsdag : fier keek je naar het zuiden, waar de zee en het verfoeide Vlissingen lag. 
Kraakhelder water in een vuige zee dichtte mijn ogen het zout dat beet  het kristal was niet zo mooi als het leek verraderlijk hard
Herman*,   ik had je nog een kaart willen schrijven, zo'n lullige ansicht, voorzien van een grap over, nou ja, je weet wel waarover,  maar ik hoorde dat je al dood was voor ik een grap had gevonden.  Ik leef nog, ons gesprek is niet af, maar ik leef deze laatste dagen gebogen, over woorden die ik doorstreep, weer opschrijf -  Waar hadden we het over, waar waren we gebleven, zonder de dood te verwachten schrijf je geen poëzie, daar waren we het hartroerend over eens,  poëzie was geluk, het geluk om een paar woorden te vinden die even bij elkaar wilden horen voor de dood ons kwam halen,  een grap, een zorgvuldig verzwegen grap om de dood, deze doorstrepen en weer opschrijven, zo was poëzie.  Ik zal je dus nooit meer zien.  Ik leef deze laatste dagen gebogen, voor dat alles, voor dat verlegen lichaam, dat weemoedige hoofd waarmee je sprak, voor dat alles levend wordt begraven,  ik bedoel, ik leef gebogen over die kaart, je weet wel, zo'n veel te blauwe zee, zo'n veel te blauwe hemel:
ze spreekt niet nevelt zich in stilte haar ogen flitsen niet ze staan vast haar atelier is al vol Schubert’s Letzte Hoffnung zij legt klanken vast   ragfijn in truffeltjes  zat hij maar vast aan haar toonladders hij kon  kijken naar haar handen naar de rode rozen op haar  met verfspatten besmeurde jurk
De wind, de eindeloze wind waait waar hij wil  danst op een esdoornblad smijt schepen heen en weer vermaakt zich met een zwaluw legt zich doodmoe neer opeens.  Wat hij, zijn waaien te betekenen heeft?
Ik ben een maker van punten en Komma's. Mijn woorden staan daartussen. Ik stamel poëzie naar het einde van Mijn zinnen, wanneer ik smachtend zing Aan de waanzin van dit bestaan.  Ik rijg prachtig dit alles vol zin aan Mekaar, nagelaten als een slangevel Voor de gelukkige vinders van zeldzaam Wrakhout. Of een handgranaat.  Ik denk ook wel eens dat het anders is, Maar dat hoef ik niet te schrijven. Mijn potlood wordt te zacht dan. En er is al verdriet genoeg op aarde. --------------------------------
Zijn neefje is van oudsher onheilsbode als hij je pad kruist. Maar dit grote kwaad is zwartfluwelen pech in het kwadraat: waar hij passeert, valt altijd wel een dode.  Lui ligt hij op een tak, een jachtmethode waarbij hij zich alleen maar vallen laat. De dolken in hun schedes, maar paraat te doden om den vleesbeladen brode.  Hij heeft zijn koplampen nu uitgedaan en slaapt net als een grote poes, geduldig, terwijl de oortjes nog in waakstand staan.  Het kwaad is altijd zwart, de goedheid wit. En toch, en toch. Hier is het zwart onschuldig. Maar hoed je voor het lelieblank gebit.
Het gerucht gaat dat onder deze huizen nooit is geheid. Wind als fundament -   vlagen uit een tijdstroom neergehaald, de grond in gevouwen, vast veen geworden onder vederlicht beton.  Heel soms, 's nachts, veert krachtig dat hoekige  terug, maakt plooien in slopen, krast dwars  boven door de wangen
hij was een bleek, teruggetrokken kind je kwam hem niet op straat met vriendjes tegen hij sprak ook nooit, soms lachte hij verlegen z'n ogen zochten steevast naar het grind  hij doolde, niet gehinderd door de kou de dag gevuld met eindeloos vervelen een oude straathond kon hij peinzend strelen het leek of hij het dier iets zeggen wou  tot op z'n laatste avond bleef hij stil
Marcheren, doorgaan, dat is het gebod. Het gebod is verlangen. Een andere taal, hoe goed vertaald. Orde, maar niet van de chaos, is dood.  Het gaat over een sprookje. Een soldaatje, een vrouw, eigenlijk een stem. De klank van de abstracte orde.  Het soldaatje met ransel en vuurslag moest vechten in brand en storm. Tweemaal slaan - driemaal nooit. Mag niet.  Dan as. De troostende handen waren daaruit allang tot taal verworden.  Het soldaatje moet rusten tussen fel beschreven lakens met een lege droom. Luister, dit is een verlicht gebed. Niemand mag het horen.
een dorp is een cirkel met de hand rond een kerk getrokken;  een duif is een zeer eenvoudige luchtledige  lijn op een dak;  een voorjaar maakt natte  vlekken op het papier van de lucht;  en kijk, dit is pas werkelijkheid: straks laat ik het regenen op mijn gedicht zodat het uitvloeit tot een akwarel van doordrenkte, onleesbare woorden.
Beweging zit er niet in: het zijn stills uit een movie; meestal stom, soms met geluid, kreten van vogels bijvoorbeeld, zelden een stem. Ze komen terug, steeds vaker: Er komen er ook wel bij.  Duizenden plaatjes in een o zo zwaartillend hoofd. Je zit er maar mee op de achterste rij van je eigen theater.
Zo loop ik maar door, aldoor maar door, zoveel mogelijk rechtdoor want een doel heb ik niet te verwachten.  Er is gezegd dat dit bedacht is door onze vader maar dat weiger ik te geloven. In het begin  was er slechts een grijze zaterdagmiddag. De straten waren leeg, de man kwam thuis, de vrouw liet haar benen zien.  Het kwam en ging groeien en het ging lopen.  Zo loop ik maar door tussen gevels die bloeden in de ondergang van de zon. 
Het is bepaald overdreven te denken dat het gedicht een poging betekent om iets verstaanbaar te maken, laat staan een uiting van priesters die god zien.  Een gedicht is niet meer dan een oor, om te grijpen wanneer men geen woorden meer heeft in officiële gesprekken, een reling bij zeeziekte in de salon.
Je strijkt. Terwijl je voet naar binnen staat gedraaid lijk je ingekeerd te zijn. Zodra je mij bedreigt gaan neus en lip omhoog. Die geven tanden bloot. Je hoofd wordt rood  en je besprenkelt breed het pak waarin ik zat. Je heetste binnenkant komt stomend op mij neer: Een pijnbank is die plank, je zet mij naar je hand.
In de zoele middagwind zat ik op een bankje op de Boulevard du Général Leclerc naast een oude heer die Indochina nog had meegemaakt rozet in zijn knoopsgat witte sjaal om zijn uitgedroogde hals en een mormel van een hondje aandachtig aan zijn voet toen Sophie Marceau actrice die ik kende uit de bladen vergezeld van haar fotograaf uit een limousine stapte en bij het lichtjes vasthouden  van haar zonnehoed haar roomblanke oksel toonde  het hondje kefte en de oude heer en ik we stonden als één man op zongen een liedje maakten kleine pasjes draaiden met onze kont  maar zij zag ons niet.
De dichter kent geen geheimen waarover hij iets weet te zeggen dat niet een woordspeling is, het tijdverdrijf van zijn regels   Hij kiest uit een taal vol tekens de tekens die stilte verbreiden: zijn woord, uit stilte genomen, keert tot de stilte terug.   Hij oefent zich in het zwijgen,
De lijster weer. Die was geen avond het spoor bijster: z'n soundtrack  tussen de huizen liep feilloos synchroon met het in deze werkelijkheid on-  ontkoombaar effekt van wolken, lucht en dalende zon,  en terwijl ik me hield alsof ik voor dood lag,
Liefste het water viel met een klap op de bodem van het kanaal, de wolken werden zwart ingezwachteld, kermislui zeiden, ja het is avond.  Ze gooiden draaimolens en schiettenten in de golven, ze riepen me, dat geboefte pakte me beet.  Ze rolden om van de lach, eet van je suikerspin, zeiden ze, drink uit een fles, word dronken.  Liefste ik bood geen weerstand, gehuichelde liefste waarom spreid je je vingers niet over de draaikolken, de opspattende kermisvissen in mijn armen.
Moeder sprak met de rivier en wees ook de golven een weg naar de zee. Ze  was ons zo nabij  als het water dat haar nazong en door haar handen ook de vissen in een school dwong.  Nu ze weg is lijkt zelfs het schuim niet meer te spelevaren, dragen bomen herfst,  en vluchten vogels  van de baren. Zo snel gaan de getijden en scheidt het zijn van waren.
J. verlangde erg naar jazz, te- rug, ik zeg J. jazz bestaat alleen  maar in je hoofd en zelfs daar nog niet eens, dat weet J. wel, tenslotte ook J. heeft  ooit geloofd in schoonheid. Langs de muren druppelt J. naar binnen ook deze keer  zie ik ergens tegen op, tegen alles, tegen deuren die maar langzaam dicht lijken te  willen slaan, tegen plafond dat stug blijft hangen in de hitte, tegen stormachtig  zomers sentiment, maar vooral tegen J. die erg naar jazz verlangen zal.
Je loopt met de dood als een hond achter je aan. De hond draagt een bril met drie glazen. Je kijkt strak voor je uit. Draait je om en blikt in het derde oog als in een duistere rede.  Je zweet geschiedenis uit. Zweert van leven. Losse tranen lopen als kleine homunculi* voor je uit. Met vochtige contactlenzen beschouw je het leven. Je kunt niet zonder je leven. Dus leef je.  In lichaamsvormige luchtgraven houd je je schuil tot de volgende holle minuut. Je zweet geschiedenis uit.  Je blikt met een voorhoofdsoog in een duistere rede. En weer zie je álles                      niet, of alleen dat wat vaag aan de gekartelde einder opdoemt.  Je loopt met de dood als een dode hond achter je aan en je blaft en je blaft tot je in de lucht op bent gegaan.  --------------------------------------------------------- * Diapsalmata - korte pauze of herhaling * homunculi - gedrochtjes
Wolken voorbijdrijvend in rookgetint glas.  Aan de voet van de doorzichtige kolom verkoopt zich het laatste nieuws: de invalide werd middenin het gezicht geschopt en toen met rolstoel en al overboord gegooid.  De krant wordt omhoog gezogen fladdert, kantelt, drijft en duikt op de thermiek van uitlaatgassen klemt zich dan vast aan het glas, wil met allemacht daarbinnen gelezen worden.  Op de bodem van de zee een rolstoel.  De telex ratelt iedereen leest maar niemand vertaalt en zo trekt alles voorbij in de donkerende wand die niet geeft en niet neemt, die daar staat als deel van de stad, in complete amnesie alles zijn gang laat gaan.  In de doodstille diepte zet een lege rolstoel zich  onstuitbaar in beweging.
Mama, waar heb jij het geluk  gelaten? Ik had het hier  neergelegd en nou is het weg!   Je zult het wel ergens hebben laten  slingeren of het is gestolen of  misschien per ongeluk weggegooid.   Wie zou mijn geluk willen stelen?  Wie niet?  -----------------------------------
Bleek een monster met een vacht die slechts ontstaan kan in het donker onder stenen. Het was een wonder dat hij zag dat ik er stond.  Er liep wat speeksel uit zijn mond. Praten kon hij niet en hij was bang; hij zag dat iets bestond buiten de kelder waar hij jaren in lag vastgebonden.  Hij stonk, stond krom, zijn honger was reusachtig. Ik sloeg mijn armen om hem heen. We vielen om.  Schokkend in de groene vacht van het gras begon hij te lachen. Hij lacht nog steeds. Ik hoop nog steeds dat hij stopt.
'Wie van ons twee heeft de ander bedacht?' - Paul Eluard  Wat ben ik blij dat ik je nog niet ken. Ik dank de sterren en de maan dat iedereen die komt en gaat de diepste sporen achterlaat, behalve jij, dat jij mijn deuren, dicht of open, steeds voorbijgelopen bent.  Het is maar goed dat je me niet herkent. Kussen onder straatlantaarns en samen dwalen door de regen, wéér verliefd zijn, wéér verliezen, bijna sterven van verdriet -  dat hoeft nu allemaal nog niet.  Ik ben nog niet aan ons gehecht. Ik kijk bepaald niet naar je uit. Neem de tijd, als je dat wilt. Wacht een maand, een jaar, de eeuwigheid en één seconde meer -  maar kom, voor ik mijn ogen sluit.
De laatste keer dat hij hier levend was, lag hij voor me op de knieën, want groen en paars ergerde hij zich: wie laat gras rondom de tegels z'n onwerk doen. Hij had een oude broek van me aan toen hij daar ingespannen zonder stropdas voor me kroop, langzaamaan. Zijn linkerschoen plat en de rechter loodrecht. Het gekras was niet van de lucht. Een gezwollen ader leek op springen te staan. De rimpelhuid boven zijn sok had een vreemde kleur wit. Er was toen iets mis met zijn kunstgebit.  Nu ik onkruidbestrijdingsmiddel spuit moet ik opeens aan hem denken, mijn vader.
Ze braken het bos af: boom voor boom gingen ze tegen de grond, de dennen.  Zo klein als ik was keek ik plotseling doodgewoon over hen heen.  In het nieuwe licht rezen wijken op, wegen kwamen en gingen overal naar toe.  Die sloeg ik dan ook in. De bomen achterna.
Ik schrijf gedichten als dunne bomen.  Wie  kan zo mager praten met de taal  als ik?  Misschien is mijn vader gierig geweest  met het zaad.  Ik heb hem nooit gekend, die man.  Ik heb nooit een echt woord gehoord of het deed pijn.  Om pijn te schrijven heb je weinig woorden nodig.   
Op het blauwgroen geribbelde  meer dobberen de watervogels over mijn weerspiegelde gestalte;  geel riet wuift naar de schittering
Warme zomerweide wandeling. Kniehoog rijp gras kruipt waar het niet mag gaan. Cirkelzaag zoemende insecten in de pollenlucht.  Ik loop met vreemde hoge stappen  en wil alleen nog kransen vlechten of loom gaan liggen in het gras. Een dekentje? Nee,  dank je, hoeft niet, laat ik me vallen en daar  kriebelen al mieren als jouw vingers en voel ik je handen jeuken.  Verbaasde koeien staren en herkauwen onderwijl  een spoor van kwijl.  Hun gele oorbellencollectie  klappert op de maat. Zij zouden ook wel willen  wat wij willen in plaats van grazend gras te maaien en zwaaien peinzend alle vliegen op de vlucht.  Ik zie de lucht hoog boven me verstillen en 
Maak van mijn moeder een sneeuwende tuin om te planten. Witte jasmijn en de theeroos wordt wit. Voller geluid komt vanuit binnenkanten, Zoals de vrucht in de pit.  Maak van mijn moeder twee kameleons zonder ogen: Groen gokte hij en hij streelde haar buik, Die zij dieprood naar hem toe had gebogen, Waarna iets mooiers ontluikt.  Maak van mijn moeder een lichtkathedraal in een kistje. Open het elleke ochtend en hoor Hoe zich daarbinnen een meerstemmig misje Opent om wat het verloor.  Maak van mijn moeder hetzelfde maar ijzeren meisje. Breng haar met krachtige vuistslagen groot; Breng haar wat troost of een slim toverwijsje, Want in dit lijf gaat zij dood.
Ik zou liever een kwaliteitsziel hebben die ik niet kende; niet dit inruilding uit mensen die ik maar bekeken heb, dat het alleen doet als ik ernaar kijk.  Mijn ziel zou ouderwets onzichtbaar zijn en in mij zitten. Alles wat ik zweeg en riep zou er duurzaam vervuld van zijn. Ik zou er niet aan denken haar te wensen.  Zo'n ziel die je nog eens verkopen kunt.
Hoe ver moeten wij gaan: tot aan het punt waar alle harde angsten samenvallen in nog heter zand?  Waar is dan rust; waar kruipt de slang niet meer naar de dichtstbijzijnde, de weerloze; waar ligt zij stil, zonder haar venijn?  Voorbij het boze oog. Voorbij de zwarte vrouwen van de evenaar huilt de hyena nog.
toen ik jonger was droomde ik dat er niets van me terecht zou komen twaalf ambachten enzovoorts alleen blijven zou ik op honderd huurkamers wonen bespioneerd door Duitse hospita's en zie vierenvijftig ben ik ál mijn dromen werden ten volle bewaarheid wat wil ik nog meer?
Zij zitten hoog, op dunne banden, in de marge van het verkeer. Hun strook is niet ingelijfd, zij zijn op weg in een tragere eeuw, missen de koorts  de wereld bijtijds te bestrijken, de verte aanwezig te rijden, breed en brutaal. De auto is jong, zingt de werkelijke taal. Op de fiets komt men nergens. In ijdel  evenwicht sturen dichters hun hoogmoed de marge in, waar God nog bestaat, en zingen daarboven, met dunne halzen, iets duurs op de rand van de taal.
Hij die komt noch gaat geen woorden draagt in zijn mond hij die geen man meer, nog geen vrouw  met zijn speeksel me wassen zou  hij die het brood bijna breekt het licht net niet dooft zich nauwelijks uitkleedt me rakelings aanraakt  (o de paarse bessen van zijn tong hoe blauw het dons van zijn dijen rijzig eindigend in nog zachter)  met hem wil ik slapen gaan in dag noch nacht tussen wolk en gras verstenen in zijn armen
Met gevaar voor eigen leven  verkondigen filosofen de terugkeer van de rede,  de rede die over mij zal vaardig worden...   Ik klop op een deur,  hoe vaak is hij niet opengegaan,  werden vermoedens geen tranen en ondraaglijk ongeduld?   Ik denk zoiets als:         mijn moeder daarentegen werd door honden verscheurd,         toen zij op een ochtend met een wasmand naar buiten kwam.   De b is kil, dik en onverschillig,  ik moet denken aan een bepaald soort regen  uit een bepaald soort grijze en laaghangende hemel  en aan kleine, mismaakte engelen  en een tot stikkens toe benauwde god                                   op een ijzeren hobbelpaard,   maar ik wil niet denken,  ik wil weten,  ik wil weten hoe ik mij omdraai  en wegga  en binnen de kortste keren mijn verstand verlies.
leg je hand op mijn schouder trek het deken weg laat me door de kou heengaan maar leg je hand op mijn schouder  leg je hand op mijn schouder trek het deken weg laat me naar de einder gaan maar leg je hand op mijn schouder  alleen  maar met jouw hand  op mijn schouder
Oud worden is niet moeiijk, het is onmogelijk, men blijft  het nadenkende kind, de popelende minnaar, de man, de beschaamde vader,  maar steeds meer afgedane tijd begraaft zich in huid en lijf en leden tot  alles is eengeworden met de dagen die zijn voorbijgegaan. Men sterft vanzelf.
Als dan het zand verstuift, de duinpan rond om te ontvangen, dan, in andermans droom, duik ik  weer op. En kom om mij te omringen, mooier dan ooit, met jou uit de schemer van het sparrenbos,  het omtrekloze, te herkennen aan het zwenken van het duister, hangend aan de takken, zwaaiend steeds,  ik beneden, omsloten door de golven - zwem jou tegen, de zee in, die pijnloos is, achter de branding door.
Ik ging naar moeder om haar terug te zien. Ik zag een vreemde vrouw. Haar blik was wijd en leeg, als keek zij naar de verre overzijde van een water, niet naar mij. Ik dacht: misschien  - toen ik daar stond op het gazon, pils gedronken in de kantine van het verpleegtehuis, de tijd ging langzaam in die godvergeten eenzaamheid -  misschien zou 't goed zijn als nu Psalmen klonken.  Het was mijn moeder, het lijfje dat daar roer- loos stond in 't gras, alleen haar dunne haren  bewogen nog een beetje in de wind, als voer  zij over stille waatren naar een oneindig daar en later, haar God. Er is geen God, maar ik bezwoer Hem Zijn beloften na te komen, haar te bewaren.
Een roodborstje dat tegen het raam tikt. Niet tegen het raam, maar tegen het ei waarin het zit en het ei breekt in tweeën. Niet het ei, maar het ijs dat scheurt van Groenland naar beneden.  Een zwarte zee, waarin witte vlakten drijven. Geen vlakten maar bergen. Geen ijs, maar graniet. Nodig voor het roodborstje om zijn snaveltje te scherpen.  Zijn snaveltje sterker dan het ei.  Sterker dan Groenland.
Had vannacht een huis op een terp, eromheen een voorbeeldige tuin. In de tuin lag  reusachtig een steen van twee doorsnee bij één. Doopvontig was hij, een slordige ster met een mond. Ik liep  door de tuin met een boog om de steen en keek ervan weg. Toen stond hij op, vernielde perk en gazon terwijl hij achter me aan  de terp op klom. Ga weg, zei ik nog, of verberg je desnoods in een kast, ik krijg gasten en een steen die loopt  schrikt af. Ik hoor bij dit huis, antwoordde hij, laat me dus blijven gewoon op de bank tussen de gasten. Wees gerust  een steen spreekt zacht en voor zich, valt niet in de rede of lastig. En wil je me niet dan maak ik me groter, breek  open en word een fontein tot wijd in de omtrek te zien; geen fraaie die waaiert en nevelt, maar een die hagelt en stenigt.
Dat mijn overgrootvader op straat als groet even de rand van zijn hoge hoed beroerde en elke avond op de trap de kaarsvlam met zijn hand tegen tocht behoedde terwijl zijn vrouw zo elegant haar lange rokken ruisend over de treden tilde.  En hoe wij dag na dag met vergelijkbare onachtzaamheid de gordijnen sluiten, een bladzij van een boek omslaan, een fles ontkurken. Tot ook al dit wereldwijde, tot vervelens toe herhaalde, geruisloos verdwijnt in het museum van Vergeten Gebaren.
Tegen de angst. Al wat ik schrijf weerstaat mijn wanhoop, elke zin waaraan ik ademloos begin jaagt mij de stuipen van het lijf.  Want op papier ben ik niet bang. Hier gelden vastgestelde wetten die mij uit razernij ontzetten en redden van de ondergang.  Kunst zet het leven naar zijn hand, brengt het terug tot dunne lijnen die zich, tegen verval bestand, tot het verstilde beeld verfijnen van windfiguren in wit zand waarin ik veilig kan verdwijnen.
Als ik tenslotte oud zal zijn en na een zoveelste kale reis strand in mijn laatste onhuis zal het jouw gezicht zijn, ongelezen, dat ik uit het verre daglicht aanhaal.  Geloof me of niet dat het liefde is, jou mijn zwerven om je heen te besparen en het hoogste, straffend geluk voor mij als je je dan warmend in honkvaster gezelschap nog eens schamper aan me denkt:  'In gedichten probeerde ze nog iets van liefde te bestendigen ja, in gedichten probeerde ze dat nog wel.'
Vaes duwde elke schemering zijn winkel- wagen door het vuil de berg op en zocht tussen de rokende  rommel naar nog niet bedorven resten van huiselijk attest...Gehavende kabels, skeletten van  een fiets, verroeste teugels en laatst het beeld van een engelen- vrouw zonder vleugels Vaes wist, als hij haar harde boezem voelde wat hij met die vrouw niet krijgen kon zijn handen op de maan, zijn lippen op de zon; waar de heuvel uitziet over de weg begroef hij haar voeten secuur in het zand zij strekt haar hand nu uit naar razende beesten beneden. Voortvluchtige geesten
We waren ver van huis. Loop wat door, zei je zachtjes, kijk niet zo achterom, het zit ons niet op de hielen.  Maar wat zijn dat dan voor stemmen, vroeg ik, en wat flikkert daarginds, dat zijn toch tekenen die niet bedriegen?  Het komt niet deze kant op, zei je, dit is het goede pad en verder hebben we toch altijd onze papieren?  We glimlachten naar elkaar, verontschuldigend, geruststellend, klappertandend van doodsangst.
De meest onmogelijke jaren verstreken waar wij zelf niet waren.  Waar lang en hardop werd geschoten woonden alleen de tijdgenoten.  Je hoofd in maanlicht - van opzij een broos en teerbeschilderd ei -   is hoezo hier en heel gebleven, in slaap en moe van overleven.  Lees in stations de gebiedende wijzen, de zucht te genezen, de drang te prijzen:  vrij veilig, drink minder, niet lozen, behoud de grutto, gireer, red het regenwoud,  laat van je horen, vermager en blijf van de verte, de stilte, de bomen, mijn lijf.  Gewaarschuwd, gesmeekt, bezworen, geboden worden wij weggejaagd bij de doden,  de vaders en moeders aan zee, in het koren, de dagjesmensen bij wie wij toch horen.  Zoals wij daar liepen bij poelen en vennen, zo argeloos willen wij nog zien en kennen.  Wij willen hun vogels, hun blindheid, hun fruit, hun gras. Wij willen hun tijd niet uit.
Wakker worden in de tijd als in de fijnste zijde. Een ochtendvogel doet een ijzerzaagje na.  De boormachine die je hoort is de boormachine  van de buurman lang geleden, tot je weet dat dat niet kan.  Er ligt een laken in de linnenkast te wachten op een hand die deuren opengooit, een shirt, een broek, een handdoek zoekt,  daarbij terloops haar aanraakt, even op haar liggen blijft.
De witte schermen van de vlier, in geur en kleur naar 't licht geheven vertellen mij 't geheim van 't leven: 't is enkel nu, 't is enkel hier!  Maar dwars doorheen die kleine bloemen in duizendvoud ontloken, klinkt een roep, een zucht, een stem die zingt en zoveel dat ik niet kan noemen.  Er trilt een snaar die 'k lang al stil en niet bespeeld meer durfde heten maar die nu weer een dieper weten, ja, die 'k genade noemen wil.  De witte schermen van de vlier
Ik herhaal je zonder begin of einde herhaal ik jouw lichaam De dag kent een smalle schaduw en de nacht gele kruisen het landschap is onaanzienlijk en het mensdom een rij kaarsen terwijl ik jou herhaal met mijn borsten die de holtes van jouw handen imiteren
Geen betere plek om het getier van een oproerig geheugen te smoren dan de keuken waar het licht neutraal naar binnen valt en ieder ding zich door een jarenlange dagelijkse sleur hanteren laat zonder oud zeer te wekken zolang ik me maar niet herinner hoe jij hier na die eerste nacht gestaan hebt als een tussen potten en pannen verdwaalde boom die zijn kruin naar me overboog en zijn takken om me heen sloeg of hij me nooit meer los zou laten.
Langzaam glijdt de rivier door de kom van het dal en kronkelt zich weg in haar dromen,
De zussen van m'n hart, ze zijn niet hier, Niet nu. Ze dolen op de onderkant Van dit papier. Leg ik m'n oor erop, Kan ik gegiechel horen. Hun aftelrijmpjes  Zijn correct en wreed. Wie wie eet Is niet uit te maken. Soms, bij goed geluk, Zie ik hun bleke neuzen als tegen een vitrine Platgedrukt. Wat weten ze van mijn gewoonten 
Mijn vader was verhuisd, verschoven door een mij onbekende macht. Ik zocht hem jaren, lusteloos, tot ik hem aantrof op mijn knie: hij was mijn kind geworden.
Allebei de schoenen? Een schoen doe je uit als een vrouw bij je op bezoek komt en je niet met haar wilt trouwen.  Eerst stilte, dan uitleg; eerst duidelijk, dan verbazend; eerst de rechterschoen, dan de linkerschoen, dan de linkersok, dan de rechtersok.  Is er iemand die daarover geen gedicht zou willen schrijven? Er is nog iets wat ik niet moet vergeten te doen, maar ik hoef er nu niet aan te denken.
Over de heuvel rent een vrouw,  veert op ijswitte sportschoenen.   Ze beweegt als een astronaute  die het landschap in kaart brengt.   De lucht buigt voor haar passen.  Ze maakt een tunnel van de wind   rekt het uitzicht op en de weg  voegt zich vanzelf naar haar gang.   Een aanhangwagen vol sneeuw  rolt voor haar voeten de helling af.   Er is niemand die loopt  in onvoorspelbare richtingen.   Elk contact is een botsing  tussen gelijkmoedige grootheden.
De ramen van het conservatorium staan wijd open daarbinnen vergrijpt iemand zich aan eeuwenoude gevoelens de vleugel jammert en klaagt  In het park scheren zwaluwen het gras oogsten wind en insecten  Hoe te leven? Voor wat? Grote vragen waarop kleine antwoorden passen zo precies als deze zwaluwen die geven  Iemand daarbinnen houdt plotseling op met spelen, vloekt en slaat zijn vleugel dicht.
Ben ik verlegen wordt elke gedachte een bang konijntje op mijn hoofd  ik kan daar verder niets aan doen: de een gaat zweten, de ander wordt rood  en ik zit al gauw met een roedel konijntjes op schoot.
Hij had te veel gedronken. Erbarmen, hij dacht dat alles sprak. Kako-  fonie, en voor wie, voor wie?  Toen zag hij een hand, zo sierlijk over een glas gebogen... Meer wist hij niet, dan dat het pover was, en goed. Dat maakte hem nieuwsgierig. Hier paste iets. Dan toch een woord dat hij verdroeg?  Daar hief zich de hand. Ach het was zij eigen, zijn eigen rechterhand.  Weg wilde hij, weg uit deze kroeg, maar zijn lichaam hield hem tegen.
Door buurtschappen en straten Waarvan zelfs god niet weet dat ze bestaan, Rijdt nu al maanden lang Het belbusje van hot naar haar.  Het komt allicht niet in de hemel Maar wel op aarde en op alle plaatsen Zoals dat in de catechismus stond, Want het verdwijnt en het verschijnt Volgens geheime wetten Waarvan de logica aan mij,  Gewone sterveling, Niet is geopenbaard.  Misschien is het alleen een speeltje Van iets of iemand in den hoge, Een klein mirakel op vier wielen.  Maar, hoe dan ook, Het busje hobbelt vrolijk verder En ook bij de bestuurster Hobbelt alles vrolijk mee.
Je bent een geurige meneer. Ik heb je geroken toen je naast me zat. Je was als een theedoos van Van Nelle met heel veel verschillende smaakjes erin.  Al ik naast je zou liggen zou ik je afsnuffelen zou mijn neus in je haar mijn neus in spleten hier en daar. Ik zou me in een geuren-dromenland wanen, met jou  geurig als iemand maar kan zijn naast me naakt en gratis
Een geur van hoger honing verbitterde de bloemen, een geur van hoger honing verdreef ons uit de woning.  Die geur en een zacht zoemen in het azuur bevrozen, die geur en een zacht zoemen, een steeds herhaald niet-noemen,  ried ons, ach roekelozen, de tuinen op te geven, riep ons, ach roekelozen, naar raadselige rozen.  Ver van ons volk en leven zijn wij naar avonturen ver van ons volk en leven jubelend voortgedreven.  Niemand kan van nature zijn hartstocht onderbreken, niemand kan van nature in lijve de dood verduren.  Steeds heviger bezweken, steeds helderder doorschenen, steeds heviger bezweken naar het ontwijkend teken,  stegen wij en verdwenen, ontvoerd, ontlijfd, ontzworven, stegen wij en verdwenen als glinsteringen henen.-  Het sneeuwt, wij zijn gestorven,
Vrij is de zanger niet Maar vlug en schamper en toppen scherend als een baard.  Vrij is hij niet want zijn doorboord geklater En zijn sprekend wormhout hangen in zijn mond, huig en zijn tong. Losgelaten in zijn huid, dit huis, Groet de zanger koekoek noch vinkenvanger  Noch de schuwe spieders in het laagland.  De zanger is zijn lied.
Dat was goed van jou! Wat was goed van mij? Nou, wat je gedaan hebt! Wat heb ik dan gedaan?  Ik heb het water afgezet Ik heb het gas onder de ketel Dichtgedraaid: was dat goed van mij?  Is dat het enige wat mijn vader
Ik heb seeds medelijden met wollen speelgoedbeesten, zij kijken uit hun ogen alsof ze wilden leven.  Ze zijn bijzonder kwetsbaar, hun wonden helen nooit, ze zijn nooit werk'lijk dood en worden toch gegeven  mee aan de vuilnisman. zo doen nu eenmaal ouders, dat zijn volwassenen
Zittend, drinkend onder de arcade zie je twintig schilderijen van de straat. Groengeloken ramen. Maar je aandacht gaat naar het meisje met de chocolade-  taart. Ze lepelt thee. Je wangen nemen schaamteloos de kleur aan van haar trui. Bonbons, bloemenwinkelgeur en marmeren frontons: alles is geluk. Je zoekt problemen.  Je vindt de grote olifanten, open- gewerkt door roest, toch torsend de fontein, het nutteloze water spuit de hemel in.  Je mist, dwars door de zomerstilte heen, de zin van dit Arcadië. De tijd doet pijn.
nooit valt ergens te lezen dat ik haar vroeg te minnen mij te nemen in haar zinnen zij mij koel heeft afgewezen  terwijl ik tot haar luide sprak ‘mijn liefde is niet oud antiek ik ben fris en authentiek’ gedreven in jouw koude wak  wilde je als pinksterbloem jij bruisend pinksterbeest geheel in ons jouw geest pruimedant paardebloem  mijn tong nog vol vuur waan en trots zijn zuur pinkster heet nu pentekoste* voor niet geliefd geloste   ‘k was slechts veroveraar woorden loos gebaar eerlijk duurt ’t langst rest schaamte en de angst 
O, opnieuw daar te zijn waar ik ooit in de nevelen, in de nevel van het jonge jongensjarenland.  O op dat strand, aan dat randland tussen de onzichtbaar aanrollende golven en het onzichtbare land, daar ieveranst tussen Breskens en Cadzand.  En dan dat monotone. Dat zo monotone zich bovenwinds herhalende van die misthoorn in de nevelen, in de nevel
Ik mors je over al mijn paden liefste  Jij rood de rozen en jij blinkende het blauw      Jij kano's in de blik van elke vrouw     Jij beelden in parijzen van het water  Jij lentebroden in de manden van de straten     Jij kinderen die met een hoofdvol mussen           Achter de zonnebal aandraven                Jij mei jij wij 
Ik kom terug naar huis.  Ik loop traag de trappen op en adem in... Ik wil opnieuw het dunne wolkje ruiken van soep, bereid voor mij. Ik wil aanbellen en horen hoe jij naar de deur gelopen komt, zien hoe die opengaat en voor mij de ogen stralen van een heilige. Ik wil je gouden tand zien blinken wanneer je lachend uitroept: - Kom binnen meisje!  Mijn lieve, mijn prachtige moeder!  Vandaag heeft de bruine aarde jouw bruine ogen uitgewist. En de spin van de grote leegte heeft in jouw haar zijn web geweefd.  Ik word alleen verwelkomd door een jaren oud verdriet.  Jij wacht op mij op de heuvel, je ogen zijn donkere viooltjes, je armen - dun en groen, uitgestrekt
Aardappelloof rookt bitter rond de hoeven achter het labyrint van lange dreven, aan wolken mist en maanlicht prijsgegeven keren de paardenspannen met de boevers.  Gerucht van melk en ijzer in de stallen, van hooi en room de reuk tot in de keuken; een ritueel luidruchtig zonder spreken voltrekt zich als de avond is gevallen.  De ruiten blinken door een waas van tranen
Zachte woorden dansen hun eigen taal walsen morgen naar vandaag  waar klanken pure harmonie ontwaren wijkt de duistere nacht in fluisternis  verzwegen ooit vochtige lippen sluimergedachten in kille stilte  ontwaakt kozen
Dit lang koud voorjaar kan geoogst vandaag. Bomen nog in de knop, maar wat nu bloeit blijft na: goudgele struiken, bruidstooi voor magnolia's. Eenden op het water waar karpers zijn ontwaakt.  Een grote donkere vrouw loopt een ander pad. Paasbest geklede, donkere kinderen spelen in het gras. Bij  vroege tulpen staan bezoekers uit Japan, Ze maken foto's en poseren, om en om.  Verderop Jesjiva-jongens op een bank stoeien lachend, wachtend op hun boterham. En al die kinderwagens met een slapend kind in optocht langs de paden, omstuwd door hun gezin.  Iemand maait het gras vandaag, het ruikt zo goed. De kindertuin is klaar, de zwarte grond geploegd, wacht nu op kleine handen, op nieuw zaad. Dit kruispunt van de stad, een tuin die vrede maakt.
De V van vogels in de lucht gingen op wintervleugels heen komen met zomervleugels terug klapwieken zich zo een brug  tussen seizoenen.  De V van vogels in de lucht met enkel één ding in hun kop willen wel heen, maar niet meer terug en in hun lijf de harteklop van nieuwe nesten.  Een V van vogels in de lucht waaiert vermoeid en afgemat,
Als hij groot is, koop ik een auto Kan hij die 's zaterdags wassen. En een gazon. Dat moet hij dan maaien.  Oude vrouwtjes jaag ik de straat op. Kan hij die helpen oversteken. Knaapjes het wakke ijs. Die moet hij redden met levensgevaar.  Eenmaal toch moet ik het meemaken dat ik goedkeurend hem op de schouder kan kloppen. diep in de ogen kijk, verlegen mompel: 'Jongen, je vader is trots op je.'
Een keer of vier. Misschien ook vijf. De zon ging onder in het oosten, De zon ging per ongeluk onder in het oosten En een droeve dood manifesteerde zich. Het was de droeve dood op haar droefst.  Ze steeg op uit de akkers, Steeg op uit de wouden, Dreef op de zeeën.  Een hond in de Donkerstraat Spitste zijn langwerpige oren En slaakte een zucht die versmolt Met de zucht van een vliegje Dat van de Koepoortbrug kwam.  Sindsdien zijn de mensen gaan rennen, Alle kanten op, alle kanten uit.
Onder het rabarberblad vandaan, gebukt gelopen tot op de vijverrrand, de moestuin met de drukte van schoffel en vallende slakjes achter me - dan was ik ver van huis.  Huis aan de vaart waar ingekwarteerde vijand laarzen draagt - maar banger was ik voor de kleur van kikkers in de kleur van plompeblad en kleine pad, die in zijn bruine pak over voeten schoot: hun kloppende kelen en die van mij.  Daarbuiten groeiden rozen en Russen knielden wiedend in het aardbeibed. Zij zouden kunnen delen in het geheim van de tot vuist geklemde kinderhand, het afgeknipte stukje parachute van zijde. - Als je een vriend  en geen vijand in de buurt zag lopen, vouwde je voorzichtig  twee vingers open.
Het huis herinnert zich mij. Hier heb ik lopen geleerd. In deze kamer begon de aanloop die eindigde in  een ontzettende sprong.  Hier is de keuken ontdaan van gestapelde vaat en gerei. Bij deze kraan waste ik mij. Stram van ouderdom staan tafel en stoel in hun recht. Mat en zeil zijn al lang aan elkaar gehecht.  De trap naar de zolder leeft op als ik mijn voet erop zet. Behaaglijk kraakt elke tree: naar boven m'n kind en naar bed.  En het bed, eens zo groot als een boot waar ik mij stuurman op wist, is nu zo groot als het is: een deken of aardappelkist. De golvende zee van destijds: een gebeitste vloer, 3 x 5. Op planken gerangschikt verdraagt speelgoed van vroeger dat er geen kind meer naar vraagt.  Terug beneden besluipt het verleden mij. Op de gang haalt het mij onderuit. Kruipend bereik ik het honk. Het is donker. De kachel is uit. Het huis is zijn kamers de baas.  Wat is geweest ben ik kwijt: volgorde, samenhang, plaats. Alles waarop ik vannacht op mijn tocht ben gestuit bracht mij verder van huis. Hoe langer ik terugkijk hoe strakker de knoop van de tijd.
Gorter, Gorter! 'k Heb uw Meizang willen lezen Maar begon al gauw te vrezen Dat het, voor mijn dood, niet uit zou wezen. Korter! Korter! Korter!
De week die zeven dagen stilte scheurt En lang in mij de uren telt Met het heelal de grens, dit bekende hoofd Tot gestalte verwant. De mummies van de adem Onwaarschijnlijk in het kruis van geen besef Onder dezelfde tong herkend de uiteinden Van lichaam en haat, de wazige naald Dodelijk, lesbisch aan mijn lichaam.  De late eenvoud van de meester, met vrees Begraaf ik eens het nooit meer spreken En gil of zieltoog, de geheimste stem Uit niets bewogen voor tijd De dadelijke horizon der schepping. Ik hoor, ik erfgenaam van Saba De volmaakte ergernis, de hand weigeren En herhaal, de kroon is oud, schroeiend De vergeten loodtekening der ontzetting.
Je zoon op je schouders.  Boven hem je paraplu  een lopend torentje  In regen van nu.  Zelf wees geweest  en wees gebleven  zit je daar zelf  op schouders  van ouders, zelf  in de vorm  van een zoontje, 
Ooit sloeg een vuist op tafel van dit land en is blijven liggen: een kasteel.  Hij woont nergens, want er is hier niets anders: er staan muren omheen, maar het blijft nergens.  Het is ook geen wonen. Het is niets meer willen en dat hier doen.  Maar alles is te heftig in dit huis. Wind blaast in de open haard, vlammen blaffen als honden.  En naast het vuur zwijgt een man die op zoek ging naar zichzelf en hem helaas heeft gevonden.
Het is een gruwelijk spel ruk het masker af  op het liggende masker ligt een ander masker  ruk het af - kijk het volgende en volgende, tot in het oneindige  men is helemaal masker in deze vreemde komedie  De beschaving moeder!  (Want ik had lust naakt over straat te gaan. Maar in Parijs?)
voor A.  De tafel geschikt, ik heb de vruchten gedeeld, de deur geopend.  Elk bord een hand, door het glazen dak liggen de bladeren.  Een kaars brandt herfst in de woorden, het verkruimelde, broodnodige.  Nu zitten ze aan, ik giet ons in brons, en wij rusten.
ach mijn vader, ik zit op het randje van mijn stoel de oude tafel draagt de vaas met witte seringen trossen met kleine bloempjes die de oude boom  droeg, maar deze lente denk ik meer dan ik bedoel  voel ik jouw hand in de mijne als je kleine guit smelt je stem meer dan ooit op die kleine tong als de wandelingen aan mij voorbij gaan, jij wijst naar paardenbloemen en madeliefjes, het onkruid  kruid is geworden en ik aandachtig naar je luister zo klein mijn vuistje is draag ik dat bosje bloemen witte kopjes hebben een naam, zal ik ze noemen… 
Toen ik 12 jaar was hield ik het meeste  van bossen vol beesten en van slapen in het gras.  Daar staan nu huizen, want dat was duizend jaar geleden. Wat bos was en weiland is nu bebouwd en bereden.  Was ik maar een kilometer lang, dan kon ik alles beter overzien en misschien verdragen, en dan kon ik mij vol behagen uitstrekken over die daken  en die woninkjes fijn kraken alsof ze schelpjes waren, hun huisdiertjes uit mijn haren kammen, miertjes die zo merkwaardig menselijk waren maar zoveel aardiger  zoals ook de wereld leek wanneer ik de dom van Utrecht beklom en omlaag keek.
Zelden heeft de sprong van een panter ook maar iets van dezelfde sprong door dezelfde panter, wanneer niet zoals gewild door die panter zelf.  De dolfijn die voor het schip uit zwemt zwemt net zolang voor het schip uit, tot er geen sprake meer is van een dolfijn die voor het een schip uit zwemt.  En zo zal het je gebeuren, dat je nauwelijks  merkt hoe je okselzweet van geur verandert, dat het je ontgaat hoe de centaur eerst zijn hoeven schraapt voor hij naar je toe komt, en in je veilige huis alles kort en klein schopt en slaat.
het zijn zulke vreemde tijden de dag verliest zich al vroeg in schemer terwijl bloemen zich verdringen in te kleine tuinen iets verderop loopt de jongen met het zuivere hart maar met een getekende grijns onverstaanbaar door de nieuwbouwwijk waar mensen als zwaluwen hun huizen binnen vliegen omgeven door geuren van vijf uur
De geur bij mensen thuis die aan vroeger herinnert Geurige halletjes Die geur herken ik altijd weer Die hangt in hun jas, in alles En allen hebben die mensen  het een of ander voorwerp dat daar al eeuwen hangt  Een barometer Een souvenir uit Nederlands-Indië Een hoedenstand of kapstok tafeltje om tas en handschoenen op te leggen Paraplubak flesje, flessenrek, de mat hondenriem, kinderlaarsjes noem maar op Van alles wat het bekijken waard is  'Mevrouw hebt u dit of dat voor de zus of zo?' 'Ik zal even wat halen wacht jij maar in mijn halletje' En dan ruik ik het  Ik hoor de hond achter de glazen tochtdeur blaffen ben bang dat hij de deur open krijgt door het glas springt en mij bijt omdat ik in hun halletje sta  Ze vertrouwen me toch mooi die mensen Ik kan 'm net zo goed met een jas van de kapstok smeren De galerij over spurten en in zweet naar de uitgang zoeken  Ordinair gegil galmt van de gevels Die mensen, termieten in hun ingestorte betonhopen ik ontvlucht ze als een kleine miereneter die fooitjes slurpt en het geordend leven der slaapkolonie in opperste opschuddding achterlaat
ik zoek een wijnkelk of een roemer of zo'n beker uit de mis met een inscriptie en een edelsteen beladen met betekenis  ik zoek een huis met zware balken met van die fakkels aan de muur een langgerekte houten tafel   waarin gekerfd staat ieder uur
boerderijen met gulle hand over het oude land uitgestrooid  een beekje een hooiberg een tractor in de verte koeien vredig zonder doel van het ene hier naar het andere  op het centraal station fiets gejat en nee ik heb geen euro is er gelukkig weinig meer van te merken
De sterfelijkheid houdt aan, deze morgen ontwaakte er een in mijn slaap, en vanavond vraagt het nuchtere glas om genade, men ademt zich uit als een inzicht, men is, ik herhaal me  spel hoe men zich weervindt in dit haast vervleesde voortdurend kortstondige zelvige grondstuk, lijf lijk als weefsel, ik zijnde, wijn wikkend, zeker  de nachten zijn war en onzeker, verdichten zich waar men in zit, men erft zich alleen het steeds weer voorbije, zo tast men zijn omtrek -
Zo oud niet of hun jeugd treurt in de wilgen, het water spiegelt ze nooit rimpelloos, het gladde blad en niet bladerloos, het is een dak waarover zij zich spreiden,  waarop een eend in landschap weggezakt,
Zand leeft van waaien De bomen tonen van binnen de aarde het groen 
Na ommelandse reizen is geen evenwicht  Hersteld. Ik herken de achtergrond weer In de spiegel. Maar aan de kapstok  Hangt een verre jas. Het lila licht, Waarmee ik samenval, analyseert De tocht van keldervloer tot nok.  Voor binnenhuisarchitectuur gezwicht, Zit ik op het gat in mijn tapijt, gelogeerd In de aap van het eigen huis. Staan er vier wijzers op de klok?
Altijd op zoek naar een navelstreng nu de eerste niet langer bestaat, balanceer ik op de ragdunne draad van blik tot blik, tot het ogenblik dat ik opnieuw jij en jij ik.  Een keten weer opeens hangen we boven het land. Geen afstand meer. In dit verband past het heelal met gemak in één hand.  Ik snoep je lieve woordjes. Je tovert zoentjes uit je zak. Ik slik ze, pik ze, blik ze in voor later.  Wanneer het strak gespannen snoer halverwege de acrobatentoer ombuigt tot valstrik, val ik.  ------------------------------- uit: 'Koffers zeerlucht' 2003. 
kijk papa ik maak een loop  dat spreek je uit als een vergrootglas  ik ben kwetsbaar als een lek regenjack  je hebt een hoed op die iedereen stom vindt  en of je 'm nu ophoudt of afzet  de boot is aan en niet de hoed maar de critici hebben het gedaan   ander voorbeeld ik roerde in mijn soep  en je jeremijohee overstemde het tak van m'n pollepel  het was de tuinder die zijn tomaten bij voorbaat doordraait  omdat ie walgt van bieden en veiling  het was de overtreffende trap van slapstick  met de vermicelli in mijn kraag en bouillonspots als een ponskaart op mijn krijtpak  geef ik mijzelf aan met voorgehouden kolenschoppen  en een blik juridisch waterdicht not guilty   bij het kaarten toen we seinden  en vluchtten met de jackpot richting de kruitdampenprairie  de bezoedeling van mijn naam spoelde ik weg met spa  en de boer die volgde was tot in de wijde omtrek  houd ramen en deuren gesloten te horen   ze willen je handwarme lik op stuk bekentenissen  en druipen af als je met het schuim op de lippen een bus kaapt  ze sturen hun roodhaarigste sul voor onderhandelingen  en als je hapt boeien en boeien  
Hij is   bijzonder  heel bijzonder      mooi.  Met niets te vergelijken  alleen: ochtendgloren   boven een blauwe kustlijn  zonlicht tegen     een bergrug, vulkaan.  Hij is  zon  water rood  bloesem      schaduw.
Geen geld. Geen vuur. Geen speed.  Geen krant. Geen wonder. Geen weed.  Geen brood. Geen tijd. Geen weet. 
Hier sta ik dan: entre deux mers midden in de draaikolk van het leven. Entre deux mers: de dode bloedeloze en de rode van het leven. Tussen de moedeloze en de eindeloze.  Ecce mater. Mater nostra. Zie haar. Hunkeren naar het vuur, smeken om het water. Vliegen in het luchtledige. Bijten in het zand. Zie haar. Zie hen. Zie hun poriën van pijn. Liggend tegen aarde en niet wetend of ze winnaars of verliezers zijn.
Vervloek me, vliespotige krijsende engel, belaag me. Hoe walgelijk ook het slijk de einder moet bereikt. Het wassen begint er,  het beter tij. Van kindsbeen, van huis uit is mij ingefluisterd: op water lopen kan, voor wie bereid is om de zee te drinken.
Als ik oud ben wil ik oude handen die, als op de reliëfkaart van een basisschool hun gebergte, hun rivieren durven tonen. - Verre landen waar ik in kan wonen. Ervaren aderen, vingers met verhalen. Handen die ergens waren; op schouders, om een hart, in andere handen. Aan relings, zwaaiend, aaiend langs de wanden van een huis ver van hun huis. Handen wil ik  vol geschiedenis en aardrijkskunde: Reizigers, na vele avonturen veilig thuis.
De leugen kan traag zijn moe niet vooruit te branden,  kan dik zijn kortademig amechtig of zelfs dood -op sterven na-   maar als het om de waarheid gaat dan springt zij op en begínt toch te rennen...  juich de waarheid toe maar geef nooit een cent voor haar kansen
De nacht is veel te groen om krekels van het  blauw te onderscheiden  waar is het licht dat leeggezogen weiden uit hun stramme schaduw dwingt?  Je hoort geen stilte die luider snikt dan legers meeldraden - ze vechten voor wat licht -   schrijf met glazen woorden de scherven op hun dode bloemenmond.   de tijd eet geld met hopen en af en toe zich rond.
Ik hou van je, jij  uit het noorden, met je  glimlach van  geheimschrift en je  kijken zuiverder dan  zelfs het zuiverste licht hier.
Het is zo moeilijk om te houden Van de dingen die je maakt -  Je kijkt vertederd naar een hand Vol kaf en koren En je bakt je brood verkeerd; Je last met sleutelende ogen, Met een hart vol werkzame ontroering Twee linkerkanten aan mekaar.  Ja het is moeilijk, maar moeilijk En mooi om jezelf aan te raken, vandaag En ook definitief, het is moeilijk En mooi om je terug te vinden morgen In de dingen die je maakt. Daar heeft men wel een dood voor over soms.
Je hoort wel  in mijn porseleinkast, maar ik breek  altijd zo veel.  Je hebt een hart van één nacht ijs, de splinters steken erdoorheen.  Je houdt van mij maar kent me niet, je zwaait met waaiers van verdriet -   we zijn wel voor elkaar gemaakt, maar jij van glas en ik van steen.
De polder verschuilt zich onder een dikke laag sneeuw  het ondiepe meer dat vroege vlokken spiegelde is niet meer  zichtbaar   in de ijzigste kou van maart breekt het ijs  we spreken af
Maar eerst is er een oude jas. Nu hangt hij aan de kapstok, binnenkort wordt hij verbannen naar het hok.  En eerst is er een avond waarop ik aarzel naar buiten te gaan. Buiten is het koud In gedachten trek ik voor het eerst  die oude jas aan. Ik ben alleen op straat. Wie had dat durven hopen. Ik kijk in de ruiten en zie  voor het eerst mijn vader in deze stad lopen. 'Waar ga je heen?' 'Nergens heen.' 'Dan gaan we dezelfde kant op.'
Deze nacht  draagt een mantel zij bedekt  duistere uren  haar kraag  sluit kou  buiten knoopt  dageraad  dichter   verscholen sluipen zachte zinnen nader tot het gloren  doch donker  denken wordt niet  lichter  draai me om  kruip diep
Vandaag schrijf ik mijn duizendste sonnet: ik kan het niet, en zal het ook niet kunnen, zo stelt het rariteitenkabinet dat 's lands subsidiegelden goed moet runnen.  De literaire opperste sovjet verzocht ik mij een werkbeursje te gunnen. Ook dit jaar zei het Fondsbestuur weer 'Njet', omdat mijn werk zo afsteekt bij het hunne.  Ik had er zeer mijn zinnen op gezet, geen moeite schuwend om te zegepralen, maar Nederland miskent me tot en met.  Oligofrenen en microcefalen, minkukels in de uitvoering der wet, u dient een echte dichter te betalen.
Ik ging eens niet op reis, bleef zitten in mijn stoel. Mijn reis ging razendsnel. Ik was nog niet vertrokken of ik was al weer thuis.  Ik ging eens niet graag dood, bleef zitten tot ik stierf. Mijn dood was een soort dood. Ik was nog niet geboren of ik was nog steeds in leven.
God speelt drieband. Hij houdt van het droge tikken van de ballen in de lege gelagzaal. Hij gebruikt mij om jou te treffen.  Ik bots tegen de rand en door die ander te kussen bereik ik jouw kant. Wij naderen elkaar volgens een wetmatig verband. God glundert als ik bij jou stilval  grijpt naar het krijt ondertussen.
Ik lust ze rauw. De slome parelduiker ruift als water, proeft zo rins als gesponnen chagrijn.  De liefde kropt, zeg ik. En hij: zing maar een toontje hoger, moeder, als een bevangen Lorelei.  Wat bindt ons dan en komt ons nader als we vervuurd en breekbaar zijn en het verlangen naar de einder  een lichtgestalte verder weent? Haar kleed wemelt van godsgedierte, verdooft de kleuren van de maan.  Dan dragen weer de schemerdagen sporen van sluiers, hagelwaan. En als bezeten worden wij grauw van begeerten, kwade trouw.
Deze diepte heb ik nooit tevoren in iemands blikken mogen meten het zuiver dat ik dacht te weten heeft alle glans opeens verloren  voor het eerst mag ik beleven hoe een ziel zich teder hecht twee levensdraden samenvlecht tot zij als eenheid zijn verweven  Dat zeg jij.., tot traan bewogen
Een wolf is als een huis waarin twee gaten gapen:  een gat waar nooit een voordeur zat  de holte van het keldergat.  Door lege ramen kruipt klimop en wingerd binnen en neemt kamers in bezit.  In kelders huist het ongewervelde en draait en draait zijn blinde cirkelgang.
Stil, met verbazing in haar ogen,  hoort zij plots een merel zingen,  schone tonen smelten dooi in de dagen, waar het voorjaar groeit  ze zoekt naar de schoonheid van dit ontroerende geluid, veegt het duister uit haar ogen en ziet de vogel op een tak, vlakbij het raam  verwonderd blijft zij staan en kijkt de klanken naar binnen, waar haar hart ritmisch drumt op de prachtige taal  van muziek, geluidloos vormen lippen  de zo vaak gesproken woorden, een
Waar ik naar verlang vandaag een frisse zomerjurk te dragen met blote schouders, een uitgesneden hals en rug en vooral goed los om de heupen  waarmee ik dan de tuin in loop de zon schijnt warm, maar de wind houdt het draaglijk en brengt de jurk in beweging en dan  ben jij er natuurlijk ook die de jurk al even mooi vindt en samen trekken we hem uit en hangen hem aan een tak  en liggen te kijken in het gras naar zo'n frisse zomerjurk in een boom, daar verlang ik het meest naar vandaag.
Aan de waterkant rust een duif (zijn vleugels glanzen).  Een duif is een edel dier (in al zijn gedragingen; vooral ook overvliegend).  Een duif die eet (oppikken noemt men de wijze waarop duiven het voedsel tot zich nemen) koert (niet veel later).  Een voorbij wandelende duif (en-toeval?-nog een; grappig).  Duiven hebben geen oren (althans niet zichtbaar), maar horen doen ze wel (gelukkig wel).  Vooral zijn duiven er om zich te laten bewonderen (in al hun gedragingen), dat zie je zo.
Daar stond een muur die ik heb aangeraakt. De muur werd afgebroken. Van het puin werd verderop een fundament gemaakt. Ik plantte een fruitboom in mijn oude tuin.  Die werd geasfalteerd. Vijf meter diep Houdt zich een wortelstronk nog grommend koest. Vijf eeuwen lang desnoods. De Spaanse griep Landt ooit op Mars omdat ik heb gehoest.  Er was een vriend aan wie ik heb geschreven, Een rots waar ik mijn naam in heb gekerfd. Je bent een deel van alles bij je leven En alles blijft bestaan wanneer je sterft.
langzaam glijden hier de uren in een bestaan waarin het spreken al bijna onmogelijk het lachen ongehoord is het zwijgen een ziekte  een bestaan waarin de nachten wakend worden doorgebracht wachtend op wat niet komt dromend van  rumoerige trottoirs en teder geruzie onder de bruggen  langzaam sneeuwt de voortuin vol en een vreemd samengaan van ongeloof en verlangen houdt ons staande als zagen wij alsmaar witte, wegvarende schepen
zou mijn monoloog van een glim- worm willen houden voor jou je als een zonnebank vol energie  laden en de aanmaak van vitamine D bevorderen tot je humeur opnieuw straalt als een pasgeboren zon  met jou is het leven te verdragen zonder jou verlang ik je te zien en och ik ben er ook niet knapper op geworden, de winter knaagt  aan mijn merg, de wind blaast  didgeridoo door mijn lege botten  dat ik je lief heb wordt steeds duidelijker, zwijg maar het hoeft niet gezegd, ik wil je alleen maar
wat is ze mooi  ze knikkebolt in jugendstil  de groene droefheid van papavers   in de trein kwijnt zij  tegen de stang in de deuropening  en lacht zo nu en dan naar hem  amos, ze moet daar zijn  die bijeenkomst is belangrijk  liefde denkt toch geen kwaad   zij zwijgt zij zwaait  en tilt bij haar vertrek  door lust omstuwd een knie  
na eenentwintig jaren bracht ik hen het bos in geblinddoekt met broodkruimels in hun zak  (waarop ik al mijn vogels losliet)  en nog keren zij weer.
Jij maakt mijn landschap helder in hoe de hand het landschap langzaam langs de zuiderramen sponst en zeemt  waaraan abeel en konifeer geheel zijn helderheid ontleent. Geen zicht kan helderder een in zicht zijn voor als het sneeuwen wil, weldra  en alle wonden in de witste witten dichtgedekt, de dood een onbestaande.
Wat had ik naar deze dag toegedroomd: mezelf verliezen zou ik bevestigen en jij jouw vinden benamen. Onze luchtkastelen mochten nu wel springen: wij zaten al gemetseld. Nog zie ik onze sprookjesgang…  de witte tule rond mijn gelaat had geen schijn van kans te verbergen en jouw vonken brandden terug. Onze 'verslaving' werd bejubeld, zwart gelakend zweefde je mee nu ook uiterlijk verguld.  Witte duiven als kroongetuigen.  En er was rijst, heel veel rijst. "Niet nodig"... lachte je: "we plukken al vruchten!" En het engelenkoor  klonk door  tot diep in de nachten, zes hele weken. 
De wind begeerde de aarde en al haar nattige voorjaarsvreugdes met grote heftigheid, vooral het oranje hart dat de vorm heeft van een trompet van de narcis beloftevol geurend en lokkend op graslandjes onder struiken en bosschages. O de wind viel en ketste terug rakelings langs de takken van de kale bomen, van boven naar beneden, van de hemel naar de aarde en dook in het gloeiende hart van de narcis en zoog.  Dans dans, gilde de wind tegen de kalkoenen, waarom dans je niet, spring op, laat me onder je vleugels blazen, dans eerbiedig voor haar, was mijn suikertje, gilde de wind tegen de regen, was haar, alsof ze een kind is, was haar eerbiedig nat.
Wat zij ziet is een groene zee, vissers die vrouwen verleiden. Vis die kuit schiet. Vereelte handen in klei -   Ondergelopen land. Veerboten heen en weer tussen wat gezocht wordt, gezonken blijft -   Bodem die bij eb boven ligt: de ongevormde, de diepste laag De oorsprong.  Slijk.
Ik heb nog nooit op ski's gestaan, ik heb nog nooit tien mille bezeten, ik heb nog nooit konijn gegeten ik heb nog nooit mahjong gedaan.  Ik heb geen theekist-bas bespeeld, ik heb nog nimmer Vlaams gesproken, ik heb geen rijstwijn ooit geroken, ik heb geen kropje sla geteeld.  Als ik die dingen zo eens tel, heb ik meer niet gedaan dan wel, ofschoon geboren lang geleden.  Dus wat mij des te sterker heugt, is dit: ik heb eens in mijn jeugd aan 't strand een ezeltje bereden.
Zie hoe fel de boterbloemen kleuren in het zonnelicht dat ze wakker kust zo zacht, dat het goudgeel stralend rust op de blad’ren die van knop nu scheuren  aan de waterkant, in dromen gesust  terwijl ze stil het spiegelzicht keuren hangen de wilgen twijgend te treuren zich van hun eigen schoonheid onbewust  in ‘t groene boord van het weidemeer zit ‘n eendenma zwanger te broeden op haar kroost dat in d’r verenbed ligt 
Als ik aan je denk, als ik chipolatapudding eet, bitterkoekjes, gevulde chocolade en roomsoesjes en vooral slagroomtaart  en ook als wij samen aan tafel zitten en we drinken dan een glas rode wijn en ik asperges op mijn bord zie liggen  dan bekruipt mij een gevoel dat ergens onderin mijn voeten begint, naar boven  tintelt tot aan mijn rok en steeds dichterbij 
beproeving voor een meisje van net geen veertien dat zich nog nooit aan een ander vertoonde  wat het meisje  bond aan haar  lichaam was naakt  als een jong dier in de massa tussen  de andere spook- gestaltes schuifelend  onder  de steelse blikken  van de bewakers eerst het stenen  trapje af en dan  in die lege ruimte  betrapt en  wachtend  wachtend  wachtend  op het wassende  water koud of  lauw of warm maar  alles wat ze hoorde was het akelige  gesis van kranen zonder water  en mensen  die kermend om haar vielen  en zij als laatste  dacht aan deuren  die knarsend  en hermetisch dichtslaan  het blauw sloot zich eens  te meer als een 
Wat zich vergeten laat, de wanhoop, de wil tot vernedering, de verliezerstranen van de haat. Mijn lief, mijn boos, verbeten lief, wij riepen naar elkaar, tot twee, tot drie, tot vier keer toe, door de schemer en het sneeuwlicht van de late winter, en keer op keer kwamen we terug, onwillig, gebroken, verliefd.
ik geloof in een rivier die stroomt van zee naar de bergen ik vraag van poëzie niet meer dan die rivier in kaart te brengen  ik wil geen water uit de rotsen slaan maar ik wil water naar de rotsen dragen droge zwarte rots wordt blauwe waterrots  maar de kranten wllen het anders maar de kranten willen het anders willen droog en zwart van koppen staan werpen dammen op en dwingen rechtsomkeert
Een huis moet rafelranden kunnen krijgen, uit zijn hang- en sluitwerk slaan, donker mompelen, siberisch jammeren, moet zijn pannen kunnen losgooien als haar, zich laten kastijden door de twijgen van een berk. Zou daaraan dood moeten mogen gaan. Hoe zacht zouden steden dan, een droom van huizenspinsels.  Huizen zouden uit hun windsels moeten kunnen vallen, traag en statig in het gazon op hun knieën zakken, zich openen als een vrucht weer bos en rots worden, een landschap als een oude zolder.
Ik dek mijn rechteroog af met  mijn rechterhand              lees Love Letter  en met mijn linkerhand  mijn linkeroog              lees Love Lace   en weet het nu eindelijk zeker. Op jouw muur staat:           ik hou van je.   Niets blijft liggen in de mist,        geen nevel drijft                      voor mijn ogen.    Als jij in bad zit met mij  en ik mijn lenzen uit heb                niets zie   dan zie ik je nog duidelijk voor me          zelfs beter                 als ik dichterbij kom.     Ik kom steeds dichter           bij jou        in woorden en water.
In mijn armen dansen de dagen ritmisch op gespeelde klanken, waar uren steeds sneller willen, schuifelen voeten naar de avond  sierlijk bewegen zij en beroeren de snaren, licht geraakt draaien ze kleine pasjes, volgen slepend  de tonen en zweven richting duister,   waar zij verdwijnen voor een laatste 
Toen hij de markt bezocht zag hij juwelen een schat van linde purper en smaragd en zijde om rondom zijn hoofd te winden tot turban van zijn tanende gezag  en ook een kleine parel die daar lag en steeds vergeefs opglansde in de weelde -  die nam hij op en glimlachte en streelde mijn dofheid weg ik zag hoe hij mij kocht met blijdschap en boven mijn prijs betaalde omdat hij had gevonden wat hij zocht.
Als ik naar mijn schouderbladen grijp, voel ik vleugelstompjes. Ik wist wel dat ik eigenlijk een engel ben. Daarom en dus kan ik ook waarzeggen; ik heb  altijd minstens voor de helft gelijk. Maar mijn moeder gelooft niet in mij. Ze zegt: Houd op met dat gezeik.  Dat had ze beter niet kunnen zeggen! Ik zal voorspellen dat ze doodgaat met veel pijn, voor straf. Ik wacht alleen nog even tot ik zelf weet hoe macaroni met ham en kaas moet.
als de leegte zich vult  met stervend geklater van wegebbend water in vogelzang gehuld…  als ‘t Avé Maria gestreeld van de harpsnaren glijdt en gevoelig openrijt wat nog niet was geheeld…  Als de stilte schreeuwt en niets anders kan..,
O sneeuwbedekte bomen, o ingeslapen woud, de nacht is weer gekomen, de lucht zo ijl en koud. De velden dromen rustig, gehuld in witte vacht, en vlokken dansen lustig, als duizend sterren zacht.  Ach stukje aard zo teder, al lijk je stil en dood, toch komt de lente weder, je draagt hem… in je schoot. Dan zal weer alles groeien, met nieuwe levenskracht, gaan duizend bloemen bloeien, en ver is dan de nacht.  Wat dood lijkt draagt het leven, het duister ’t ochtendlicht,
Als we de steen mogen geloven Dan rust jij, Wim, vier lentes net, Hier haast een halve eeuw al met Je broertje Joris, dat van boven  Boem! op je buikje werd geschoven Als veel te groot verjaarspakket -  Geen toetertje deed rettettet, Geen wimpeltje werd rondgewoven.  Er is sindsdien maar weinig leven Behalve soms die doffe ploffen Zo'n zes voet boven jullie bol.  Als jullie samen nu eens even Naar buiten kwamen, zou je boffen: Kanstanjes, kerels! 't Ligt hier vol!
Als een koning op een nors eiland gaat de wind heen en weer door de avond. Ik jaag op mijn onzichtbare leven. De vleugels van mijn ogen branden.  Zwarter worden de vogels. Een koperen avond schalt in de bergen. Onder de houten bomen graast de rust, maar niemand gelooft het.  Alle struiken verbergen soldaten. Het gruis van de regen likt aan het water. Het koper verschaalt en gaat onder. Alleen ik vlieg nog rond met mijn vernederde onrust.  Nooit zal ik een keer mijn lichaam ontmoeten. Een schuldig gordijn houdt me voor eeuwig van me gescheiden.
Zijn schip trotseert koppige golven die hem schuimbekkend vervoeren naar gapende muilen die verbolgen hun helse zwavelnev’len boeren  uit een vloed van tijd gedolven wiens stromen wurgend snoeren om van het ebben lucht te kolven tot eeuwig gittering gaat floeren  doelbewust wendt hij de steven koerst naar de kille bondgenoot willig volle vracht te geven 
We moeten inpakken en wegwezen, meenemen wat hoognodig is, paspoort, bankkaart, ballast achterlaten, vertrouwen hebben  in de bestemming en onszelf, geen geschenken kopen, herinneringen bewaren, verbroederen met lokale bewoners, toeristen mijden,  ons ondergraven in het forse gewemel,  reisverzekering, landkaart opbergen,  ons redden met tandenborstel, nagelknipper,
Hitler gibt den Juden eine Stadt  Een stad waar allen dood nog leefden de levenden al dood  Kazernes overvol hoewel steeds weer geleegd in de gevreesde trein met onbekend het doel  De broodwagen van eenmaal per drie dagen ook doodskaros met menselijk jammerpaard  Alleenstaand een gebouw (de schoorsteen immer rokend) waarin luguber standaardwerk naast elkaar in doosjes met naam en toenaam in rode waterinkt en datum van en tot  De asbibliotheek met werk uit alle landen van een verdelgd Europa 
Ineens was ik het vermogen  om warmte vast te houden verloren. Nu de kinderen het huis uit zijn, snoof ik, ja ja. Ik kroop onder steeds  meer dekens. De kachel loeide. De warmste van ons tweeen kon mij niet meer  verhitten. Ik rilde en  huiverde alsof ik oog  in oog stond met de dood.  Wat ook zo was. De dood en ik stonden op een dijk. Tussen ons was niets dan een aanzienlijke afstand.
De aardrijkskunde geeft geen antwoord Op menig interessante vraag. Waarin bijvoorbeeld schuilt de oorzaak Dat men moet huilen in Snikzwaag?  Woont er wellicht in Opperburen Geen burger op begane grond? Kent Kietvitshaar geen kievitsveren? Is zwijgen zonde in Roermond?  In welke talen converseert men In 't Brabants Babyloniënbroek? Waarmee bedekt men oosterbenen In 't vreemde plaatsje Westerbroek?  Wie zit er stil in 't dorpje Wippert? En wie is wie in 't Friese Wie? Zijn er alleen maar kromme benen  In het Noord-Hollands Krommenie?  Kent men in Noordeloos geen Noorden? Wie komt in Voorin achteraan? En moet een man in Plankenwambuis Zijn hele leven rechtop staan?  Heeft Middenin geen buitenkanten? Heeft Nummereen geen plaats voor twee? Kent men in Nigtevecht geen neven? Zegt niemand ooit in Jabeek: 'Nee!'?  Was de geboorteplaats van Nemo Wellicht het dorpje Nergena? En zijn er werklijk geen sopranen In 't schone plaatsje Altena?
Ik schonk mijn oma hartklapkoffie bij het langzaam verbloeden van haar stoppelschedelige                                 antimakassarman: zijn bolknak paste niet in haar rimpelinge pruimemond. Het Beste las hij bij een bruine schemerlamp. Morele Herbewapening, roestsmaak van maagbloed, dood: mijn schouderklap van binnenuit een daalder waard, dat bakje troost uit rode kraantjeskan met gouden sterren.  Ze zei hartlap noch suikerbout, bietje, hartputje, kokkel, hondje of zelfs maar afgelikte boterham, noch snoep, aardig diefje, troeteling of liefje. Ze viel van al haar stokken tegelijk, lag voor gehakt in de pan. De kraantjeskan kreeg mijn broertje Jan.
Het was de tiende mei - heel vroeg en nog niet licht Ik zat reeds in de keuken te studeren Bij 't aanrecht stond mijn vader zich te scheren - Ik hoorde 't krassen van het mes op zijn gezicht-  Zwetend doorkliefde ik een middeleeuws gedicht -Mijn vader zat inmiddels in de kleren, Begon voor mij een boterham te smeren - De radio stond aan en toen kwam het bericht:  We zijn in oorlog - onze oosterburen Willen met grof geweld ons land besturen, Het koninklijk gezin is reeds gevlucht. 
Dat ik woon in de aarde, woel door de grote moeder, kind aan huis blijf bij haar,  en dat ik het gevaar schuw van alles onder de zon - goed, maar moet ik niet leven  zoals ik ben, blind en met de onrust in de poten van een grond doordrenkt van doden?
Bewaar me voor de helderheid der dingen, Het schone hemd, de reidans en de zon. Geef mij het spiegelbeeld, herinneringen, De vale schutskleur van het kameleon.  Ik ben er niet. Geen bloedbaan ruist in mij. Ik leef in schaduwen, ben nameloos. Laat me verdorren in het wintertij, Ver van de zomers met hun hels gehoos.  Ik kan de lichte stormen niet verdragen. Kijk niet naar me. Behoed me voor die pijn. O camera. O beeld van welbehagen. Laat me van dit de antipode zijn.  ------------------------------------------------------------------- Oorsponkelijk uit: 'De os op de klokketoren', 1981. 
Zal je op een dag vertellen hoe wij in de winter bouwden aan een hut.  Hoe diep je tussen ons kon slapen in de buik waar je nog woonde.  Hoe je in mijn hand ging liggen om te vertrekken naar de lente.  Zo is overlevering altijd het maken van herinnering. Maar geen beter antwoord  op de vraag waar je vandaan komt dan beelden van september:  zonlicht over water, torens in een rode avond en klein  de haven, waar twee geliefden klinken op het einde van  hun zomer en hun jeugd.
'Berend Botje ging uit varen Met zijn scheepje naar Zuidlaren. De weg was recht, de weg was krom, Nooit kwam Berend Botje weerom.'  Er komen soms van die verhalen tot je Waar je maar liever geen geloof aan hecht En toch is de historie levensecht Van de mislukte zeeheld Berend Botje.  Hij was een simpel iemand, naar men zegt, Of beter nog, hij was getikt van lotje; Dus voer hij naar Zuidlaren op een vlotje, Maar dit bekwam hem uitermate slecht.  Want dat de weg soms krom was dan weer recht Had onze held geheel niet in het snotje En dus schrok hij zich plotseling een rotje En kukelde toen van de achterplecht.  Naar Berends stoffelijke overschotje Wordt tot op heden nog altijd gedregd.  ---------------------------------- uit: 'De volle mep', 1987.
Afzonderlijk en los en in een nieuw verband - een donker dienblad is het land waarin de scherven zijn verborgen.  Hun roep, niet uit het veld te slaan, klinkt uit het nachtelijke gras dat nog niet toe aan groeien is, hoog en verfijnd.  Het vriest, het vriest bijna, de grond is nat, alleen die ene stem is over, overal gehoord, de variant van treffen, vallen en van breken, gefascineerd herhaald.  De maan hangt laag zich te bewijzen, komt zin en zoet gehoor, hun ene noot in zwijgen tegemoet.
Toevallig zag ik gisteren op de bodem van een vijver het bleke gezicht van mijn grootvader liggen. Hoe het kwam weet ik nog niet.  Vissen zwommen er keurig omheen. Het was of hij zijn bril maar weer had op gezet: dwars door zijn gesloten oogleden keek hij naar de wolken.  en naar mij. Al was hij toch al bijna 5 jaar dood, hij was nog niets veranderd, vond ik.  Toen hij 84 was raapte hij staande op zijn handen met zijn mond een muntstuk op van de grond.  Nu ligt hij eronder. De hemel zit vol wortels en wormen.
Ze kon zo jong geen zijde spinnen bij 't spinnewiel; dit stak haar zeer; daardoor, gelijk voorzegd weleer, geraakte zij gans buiten zinnen.  Tot zij geschikt werd in der minne, pas toen keerden haar zinnen weer. Toen drong een eed'le jongeheer door het struweel tot bij haar binnen.  Haar ouders, vast in slaap gesust, hoorden wellicht haar sponde kraken; ze kwamen kijken na 't ontwaken en spraken tot hem verontrust:  'Wanneer u haar tot leven kust moet u daarbij geen leven maken!'
Ik draag ze als een doem. Mijn stofnaam mens Een mager woord, een woeker, Een overschrijden van de grens. Mijn eigen naam, die niemand kent De som van al mijn trilling Van mijn lot equivalent Tegelijk mijn warmte en verkilling. Plaatsnamen, zaaknamen. Liefdesnamen Die nooit voorbij zouden gaan, Waarvan sommige al vergeten zijn Terwijl wij andere beramen. Dat alles binnen de taal,
Er zijn twee hachelijke       partijen: één strevende      naar het belachelijke,      dat is die der levenden;       en één van gezag,      dat is die der doden;      en als het aan mij lag      waren beide verboden.       Lag het aan mij      dan stichtte ik graag,      en liefst nog vandaag,      een derde partij.       De 'Waar Alleen Zij      Die Nergens Toe Horen,      Toe Horen Partij'      zij hierbij geboren.       Ik nodig degenen      die zich klimdrab      of zitsteen menen      tot lidmaatschap,       en maak bekend      dat dit gedicht      zich tot hen richt      als president;       want evenals
Met een supergroot vangnet  rende Mohammed door de weide.  Hij slingerde zijn lange stok in het rond.  Koeien gingen op de loop, vogels sloegen op de vlucht.  ‘Ik wil je vangen! Ik wil je vangen!’, riep Mohammed tot x keer toe.   Wat was hij toch op zoek;  al die tijd, al die moeite, al dat roepen.  Uiteindelijk viel hij uitgeput  van al het rennen tegen een hek.  Zijn kleren waren vies,  zijn haren nat van al het springen.   Gelukkig viel hij zacht.  Het gras voelde  als de armen van een boerendochter, 
Begeerte kleurde haar lichaamslandschap wazig; troebel trokken open ogen penseeltrekken op een doek van dromen. gevangen in zalige zielsverwantschap  hield zij mij dat hele weekend gezelschap;
Een gesloten envelop,  gelijmd, zonder jaren te tellen, plakken op een maagdelijk wit vel  papier herinneringen,   bedrukt, slaan letters een leven over, ooit  geleefd, tot de dood ons scheidt, haalde de man met de zeis  mijn leven eerder in dan het graf gedolven kon worden, bedolven onder gehuilde tranen zal de diepste kuil niet  het vertrouwen opgraven dat verloren is in het zout
De trein reed als een lang lint door kant ene de van slingerde en bergen de van de berg naar de andere kant. ,denken je zou hand de aan Niks maar bergen horen in een polderland niet thuis .slingeren te niet ook dan behoren treinen en  Bij nader inzien waren er geen bergen, trein een altijd nog er was wel maar die aan de bergen deed denken. 
Verdwaald in je taal heb je een doel dat woorden heeft  buiten zinnen  terwijl de vorst zich invriest het zonlicht blaren brandt vloeien tranen zouter  het verschil met verdriet is het spoor van de vore dat je dansend niet trekt  emoties kleuren  in het zichtbare licht als jij kunst- en letterwinkelt   als  wanneer je durft  in flarden  jouw verhaal... 
Rotterdam voor dag en dauw. De bruggen zijn verlaten. De geldpaleizen gloren in het Noord-Atlantisch licht. Winst en verlies staan in de onbehouwen ziel gegrift van deze warse stad - alleen met wind en water.

Het is waar. Het liefst ligt ze in bed.  Met achter haar het open raam, het geruis van de bomen, het geluid van de voertuigen die van A via B naar C gaan.  Met aan haar rechtervoet de poes, aan haar linkerhand de krant en in het midden van haar hoofd de rondrijdende gedachten.  En papier, zo wit als het laken, de pen tussen de tanden, de handen vertwijfeld aan de slapen. Precies! Zoals Proust.
De eenzame trams van Amsterdam (het kreunen en het knarsen van) waarin iedereen zich groter voordoet dan hij is, tevens zich zo klein maakt als maar kan.  Het ijzer van de lege wielen, fluitend bijna door stokoude bochten, verspreide vrees; wie wakker schrikt herinnert zich allicht de nachten van weleer, de jacht op mensenvlees.  Kletterend sluiten de kralengordijnen. Tranen, van de porseleinen zwanenhals neerhangend tot ze lossen, zich hernemend in breedsprakige fonteinen. Daarnaar zullen wij niet dorsten.  Het besef van zulke grote, glasheldere druppels rept zich van sterfbed naar sterfbed omdat het daar soms nog een willig oor treft. We zullen in glasheldere druppels verdwijnen als we daarvan niet teveel vermorsten.
Het vijverwater ligt blauw in het licht van de lucht; het vijverwater lijkt lucht.  Weerloos, het water spiegelt de hemel diep in zichzelf verlicht.  Het stille vijverwater
Het verleden komt ansichtkaartgewijs door het bewustzijn gegleden, vandaag is zomaar vijftig jaar geleden. Huizen bestaan afgebroken, mensen leven dood.  ‘k Herken de kerken van het geboortedorp, de zerken op het kerkhof, showroom van getransformeerde geschiedenis. Somberte en rododendrons langs pad en oprijlaan  van het geheugen bloeien steeds, maar door de vensters van de oude huizen zie ik onherkenbare gedaanten gekend, ondefinieerbare voorwerpen herkenbaar
Een klok slaat aan de overkant. 't Is laat. Je telt de slagen niet, je kunt ze dromen. De jaren lopen, denk je, ook wel zonder dat.  Tot hier was er een weg. Die eindigde in wat. De Dordtse Kil, de Rijn, de Nijl de Lethe, Deze omgeving is in wachttijd opgelost.  Je hebt de laatste pont gehaald, voorlopig. Vroeger ging die precies om middernacht. Nu gaat hij in het blauw. Is er wel water?  Alles is echt, als straks de meerpaal kraakt, tussen het hard basalt het breekbaar oeverriet. Je daar een aankomst wensen. Meer maar niet.
Piet Pluimers wou het liefste verzen schrijven over wat late rozen in de zon. Hij was een dichter en hij wou het blijven. Hij schreef sonnetten toen hij pas begon.  Het rijmde ook. Maar and're dichters zeiden: je mag niet rijmen joh, 't is geen gezicht! Je moet zorgvuldig alle rijm vermijden, want een gedicht dat rijmt is geen gedicht.  En dan dat metrum! Dat is uit de mode. 't Mag niet van rál de ral de rál de ral. Punten en komma's, jongen, zijn verboden. En denk erom: geen hoofdletters vooral.  En nooit een hele zin. Alleen maar brokken. En rozen mógen wel een keer, maar dan slechts in verband met baarmoeders en sokken en zó dat niemand het begrijpen kan.  't Is maar een weet, we zeggen 't je maar even. Piet had het spoedig door en hij zei: o. Hij heeft diezelfde dag een vers geschreven, zijn eerste echte vers. En dat ging zo:  'ik drijf spelden van wanhoop in de huid van je grutten wezenloos woezie woezie 17 en klaan uit je klukhaar versuikeren bleke bliezen in schedels met spuigaten vol blauw gehakt.'  En toen zei iedereen: dat is reusachtig! En Paul Rodenko schreef een heel lang stuk in 'Maatstaf' om te laten zien hoe prachtig het was. Vooral dat 'woezie' en dat 'kluk'.  Alleen Piet Pluimers zelf was niet tevreden. Hij wou zo graag eens rijmen, want helaas, hij heeft nu eenmaal 't rijm onder z'n leden. Maar nee, hij mag alleen met Sinterklaas.  En hij wou graag één keer een komma zetten. Ach Piet! Over tien jaren slaat het om! Dan rijmt men weer. Dan maakt men weer sonnetten. Dan gaat het weer van póm de róm de róm.
Het stak de kop op, toen een onverwachte zonneschijn over de meubels viel, die al vijfentwintig jaar in de   kamer stonden.  Nu aangeraakt door de gestrekte wijsvinger van het    licht.   Ternauwernood verdroegen zij deze zachte     liefdesverklaring. Ze wilden alleen donker, waarin welwillendheid, mededogen voor hun brand- en mottengaatjes,   hun slijtage, hun verschoten kale plek. Zij stonden met de ruggen naar elkaar, want  wanneer, na hoeveel jaren,                           houdt het blozen eindelijk op?  Haastig begon ik met het bevrijden van een kleine plant, door alle omstandigheden taai overeind gebleven. Beloonde zijn niet-willen-sterven met ruimte en mest, verwijderde hier en daar een witte ziekte, ging met hem in het zonlicht staan en  voelde de dunne scheidingslijn tussen mijn handelen en   de het-zich-voltrekken-processen in mijn lichaam,   in- en uitvoer van zuurstof en stikstof, de chemie van het voelen,                          het kunnen denken.  Midden in de streep zonlicht met de tuimelende stofjes, zag ik in de spiegel, los van mededogen en   welwillendheid, mijn eigen omhulsel al tamelijk aangetast zacht staan te glanzen met oplichtende kleur,   als werd ik nu op mijn beurt opgemerkt door de zon   omdat ik al die tijd gebleven was en   blozen kon bij de eerste de beste blijk   van willekeurige warmte.  Wat was toch deze chemie van voelen? Dat koken vloeien glijden, dat stomen branden bonzen... Het stopte nooit.                 Mijn hart hield niet op. Doch misschien heeft het na zoveel jaren niets meer met hartszaken van doen.   Wellicht is het de blikkerende pitbull in mij.
Hij wordt gestut door veel robuuste palen (Van onder zitten deze vol met wier) En druk bezocht door Vlamingen en Walen Door Nederlander, Turk, Schot, Fin en Ier Zij stromen toe van bergen en uit dalen Om op de promenade rond te dwalen Om iets te consumeren, om te pralen Met wufte kleding, of viervoetig dier Wat kan het zijn? Ik zeg het zonder dralen: die kustattractie noemt men 'wandelpier'.
De okselgeur beschreven in een vers rook indringend, een polderbos in de herfst, jij aan mijn zijde. Wij spraken over het ritme van de natuur. Onze woorden vielen  als de bladeren, pagina naar pagina vol. Zo schreven wij poëzie; het zweten  van de bomen, het lekker liggen dromen in een bed van woorden  als mos, gras, aarde, licht
Is dit nog wel een tuin? Wat moet ik met deze pagode zonder goden, obelisk die slechts zichzelf gedenkt, een niks met niks verbindende brug uit Tibet.  Vijvers waar je ook kijkt. Wolken erin maar van een mens geen spiegelbeeld. Ik buig mij over leegte. Een jachthuis waar nooit een jager in woonde. Onzin.  Vond ik je hier, was je een herderin met valse blossen. Nagespeeld. Niet pluis.
Breeduit in de speeltuin ligt de tijd onzichtbaar als een wolk waaruit het angelus van kinderstemmen klinkt.  Handen slaan op onbestaande ballen, monden happen in doorzichtig vlees. De tijd, geduldig, laat zich sarren  als wolk van een hond in wiens grijs een oude wijze wrede godheid woont.  Hij likt het bloed van knieeën en kiezels. Tussen de tanden kraakt zijn zand.  Ik neem het meisje bij de hand en leer haar schommelen boven zijn afgrond.
Waarover zal ik zingen over regenjassen over het lover van geboomte of zal ik van de liefde zingen  Waarover zal ik zingen over vliegmachines blinkend aluminium in de zon en blauwe lucht of zal ik zingen over de liefde  Over auto's over steden en historie of zal ik zingen over de liefde  Over vele vreemde dingen over de gewone of zal ik zingen over de liefde  Over bloemen over water over mooie dingen of wat droevig is of zal ik zingen over de liefde  Over tabak en vriendschap over geur en wijn over schepen zeilen meeuwen over ellende over de ouderdom over de jeugd of zal ik over de liefde zingen
Hier ligt het grafje met de zoden glad. Het is het sluitstuk na een kort ontwaken: een meter aarde om gelijk te maken, wat voor een ogenblik verheffing had  tegen een moederarm, niet meer dan dat. En beide armen langs het lichaam slaken en denken, denken: waar moet ik geraken met kinderstoel, commode, wieg en bad?  Ruimteverlies in rekening gebracht voor doodskist, lijkkoets en gemeentegrond. Mijn hart krimpt samen als ik overweeg 
Natuur is voor tevredenen of legen.  En dan: wat is natuur nog in dit land?  Een stukje bos, ter grootte van een krant.  Een heuvel met wat villaatjes ertegen.   Geef mij de grauwe, stedelijke wegen,  De in kaden vastgeklonken waterkant,  De wolken, nooit zo schoon dan als ze, omrand  Door zolderramen, langs de lucht bewegen.   Alles is veel voor wie niet veel verwacht.  Het leven houdt zijn wonderen verborgen  Tot het ze, opeens, toont in hun hoge staat.  
Zij kunnen van elkaar niet worden losgemaakt. Geheimen zijn ongeneeslijk, de duisternis onder haar rokken, de armoedige broek bij haar dood, de knoop in zijn zakdoek gevonden, het machteloos lid op zijn lijk.  Oude man levend met het portret van een vrouw, oude vrouw levend met het portret van een man: zoals ze keken in een lens.
Een kind vraagt nooit waarom, waartoe het toch op aarde werd geworpen.  Daarom en niet omdat het hulpeloos zou zijn verzorgen wij het trouw,  vereren het als god. Tot het de dood ontdekt en een der onzen wordt.
De nacht; haar dromen schenken  klare wijn in eetpapieren bekertjes.   Langs die meteoren,  op een zoethouteren kruk  zit ze in een wei van sterren  de koeienweg te melken 
Elk huwelijksbootje telt maar 1 reddingsboei, zeggen ze: de liefde.  Bijgevolg, reken maar uit, kom je met z'n tweeën dan meteen al mooi 1 reddingsboei te kort. (Wat nu, zei Pichegru: valse start?)  Wees daarom zo verstandig bij het aan boord gaan  minstens ook 1 zwemvest mede te nemen: met het oog op beider lijfsbehoud op de woelige baren.  Maar, dat zeg ik, een ouwe autobinnenband uit Cuba of een geïmproviseerde  belt van opgeblazen condooms is natuurlijk ook niet in de majem gepleurd.
Je hebt de melkbus geopend en in de bron gestaard van je dorst; het deksel paste precies op je hoofd; zo zwom je met je tong in het witste dat je waste; je dronk het mooiste vlies, doordrenkt van lucht,  opgespaard uit de bus, deed je het wonder dicht; je hoorde hoe de melk getild werd naar de avond toe; op het schelpenpad stond je, zonder handen voor je wagenwijde ogen, verspild in het reinste licht over  de grond vol van het terugkerende vee; schoon likte zich de dag; alsof je, naakt aan het vlees beloofd, nu in het mooiste vlees mocht, dat zijn tint nooit doofde;  je zag hoe dat licht naar je haakte in plaats van andersom, en hoe je verlangen ernaar achterbleef bij de manier waarop het zich meester van je maakte.
Alle ramen zijn open. De geluiden van binnen en buiten mengen zich; mengen zich met het licht en de gedachten.  Uiterst verwonderlijk is deze lijdzaamheid. Met handen waarin geen zand en ogen onder leden wachten we lang.  Het zeggen is bijkomstig. In de verste stilste hoeken is er plaats voor, tussen het gebeuren, naast het wachten.  Er beweegt zich een atleet door de gangen van het huis, langs de kamers waarin we zitten, er klinkt voorbijgaan.
De bergbeek in zijn bedding van boven naar beneden maakt Alpen tot ruïnes.  Niemand herkent je meer als je je doel bereikt hebt, o domme, natte beek.
Terwijl de decemberwind onze sporen wist bereiken we fluisterend de duistere vallei - na weer een heuveltop en menig dal voorbij - van binnen bruist het zacht. De avond gist  tot een volle sterrennacht verstrengelde adem hemelwaarts. Je glimlacht  Het dorp, een vaag kontrast op de rand van horizon en hemel de laatste restjes van het daags gewemel worden samen met de late kaarsen opgebrand  Vingertoppen markeren de nieuwe levenslijn onder jouw strakke huid. Breekbaar porselein  De nacht breekt en nu reeds kraait een haan
Mijn vader had een stoel in zijn kantoor waar hij het langst in woonde. Als hij schreef mocht ik, wanneer ik met hem zweeg tegen zijn benen zitten. Het kwam voor  dat wij vergaten waar we waren. Dan las ik over Remy of oom Tom. Ik weet nog dat het leek alsof hij zong. Ook streelde hij een keer mijn haren.  Later heb ik gehuild om wat niet kon. Ik wilde dat we daar nog waren en dat geen einde ooit begon.
We zullen een lief lichtblauw dienstmeisje voor je kopen en voor mij een roerend roze huisknechtje  's zondags gaan we met ze wandelen aan het lijntje.
Ik heb in Hotel Paris gewoond met een man, ik heb met hem ontbeten en geluncht, we aten wafels met room, we dronken verschraalde champagne omdat we, direct nadat de fles was ontkurkt en het glas voor de eerste keer was volgeschonken, de drank vergaten, we vielen in slaap. Hij sliep veel, hij sliep als een kind dat bij zijn moeder in bed ligt,  hij lag op zijn rug en ademde zoetjes. Als hij wakker werd, 's nachts raakte hij me aan omdat hij me zijn wonderlijke dromen wilde vertellen, hij wilde dat ik ontwaakte, hij wilde weten of ik gedroomd had, hij vertelde welke vrouwen hij bezeten had, hij vroeg me, als je een man was, zou je me omhelzen, hij vroeg me, als je mijn moeder was, zou je me omhelzen, hij vroeg me, als je mijn zuster was, zou je me omhelzen.  Hij vroeg me, vlak voor de grote brand uitbrak toen het hotel uitbrandde, nooit meer een kimono van Chinese zijde te dragen of mijn lippen rood te maken, omdat hij bang werd van zijn liefde voor mij als ik me vermomde.  Het was op een namiddag in de zomer, toen hij vertelde dat hij zijn zuster verleid had, vleiend en brutaal. Maar hij loog minstens de helft van het verhaal. Misschien was hij overmoedig na al die uren slaap. Hij was tevreden omdat zijn verhaal me opwond.
mijn priapos staat voorbijbels ik, de heidense godin kan hem tomeloos berijden witte bloemen schuimen voorhistorisch mijn spelonken af dansend met de phallus zal ik uitdagend wijngaarden versieren  een uitgestoten roes verslaaft tot blindheid die hem nederslaat mijn enthousiasme in extase negenmaal vergroot
Het leven je zou het je moeten kunnen herinneren als een buitenlandse reis en er met vrienden of vriendinnen over na moeten praten en zeggen Het was toch wel aardig, het leven, en flarden zien van vrouwen, geheimen en landschappen  en dan tevreden achteroverleunen maar doden kunnen niet achteroverleunen.  En ook verder kunnen ze niets.
Het is het lot van generaties dat zij altijd worden gescheiden, verschillende werelden binnendringen op dezelfde, deze ene, aarde.  De toekomst laat geen ouden van dagen het verre verleden geen minderjarigen en de rest geen doden toe. Ze leven in elkaars schaduw.  Na het opstaan van de dag liggen ze te slapen in kamers dwars door onze muren terwijl wij door ze heen zitten te praten.
Als ik m'n vroegere vriendjes zo'n beetje bij elkaar optel Zijn het er zeker een stuk of zeven van wie ik houd. Jaren niet gezien en toch niet vergeten.  Was niet altijd erotiek of zo Maar gewoon het overrompelende of het behoudende dat in Zo'n ontmoeting zit. Och, laat maar. Anders worden De palmen zo jong. Zo machtig mooi.
Droomtijd. We staan over een glazen kist gebogen, moeder en ik. Er ligt een man in uit het voorgeborchte van veenlanden, strop om de nek, lach om zijn mond.  Als ik mijn oor tegen de wand aan leg, kan ik zijn ademhaling bijna horen. Hij is maar tussendood. Straks zal hij ontwaken, zo bonst het in ons hoofd.
En struikelde  zonder armslag behalve de vrije, terwijl toch in de ochtenddauw melkchloor me de adem kortte: haalde adem languit. Spreid en sluit en opgelucht  herboren, beentje gelicht door boom of steen. Wat maalde ik erom dat ik even bleef zitten met de handen geheven, dat passanten  uit hoofde van de legende een scheve blik lieten vallen. Tijdelijk was ik mijzelf voor ik opkrabbelde afklopte en het recept op de stoep schreef met kleurkrijt  en zweven kon, gekwetst als ik was, zwemmen en vliegen door de laan met haar dubbele rijen linden, trottoirs ontworteld, met haar funeste oranje lantaarns.
Ik vraag me af na zoveel jaar hoeveel jij nu nog van mij weet, nog voor mij voelt, weet hoe het in mij voelt.  Het kan toch niet zo zijn dat jij van mij inmiddels  alles bent vergeten?  Ik zal veranderd zijn, vanzelf, maar wil zo graag nog één keer  horen uit jouw mond wat je nog ziet, herkent, desnoods in haar of in een ander. 
Hier zijn de duigen  van een leven, aangetast door vuil en kou; een roes van bloed en spieren, vliezen die als schalen hersens droegen en hun idealen, zijn verdwenen in de grond.  Tuig waarin de tocht een liedje fluit; koets van been onder de zoden vastgereden, ooit geledigd en vernietigd door de nacht; ribben klemmen als een deur. Daar zat misschien een ziel die niet meer wist waarheen.
Nu dra je lichaam zal verzanden gezien het leven zich verplaatst tel ik de korrels op de stranden opdat mijn ziel in jou weerkaatst  en mocht ik ooit naar je verlangen
Ik droomde dat ik met haar in een duinpan lag en eerst haar handen begroef en toen haar voeten En toen ik haar geboeid en weerloos zag begroef ik ook mezelf om haar weer te ontmoeten   De duinpan werd dieper dan de schoot der zee en het zand liep op tot hoge golven Ik dacht dat ze verdronk en ik dook mee en stervend hervond ik me diep ingedolven   en leunend aan haar als het verdronken wier,
Alleen het grootste was groot genoeg.  Dostojefski wankelde door de kamer; we zongen de Matthäuspassion van buiten, onthulden verrukt de Negende, doorgrondden de wereld met rechter elleboog op linker knie, voelden ons vertrapt in de burgers van Calais maar grepen naar de zon met de voorpoten van de sfinx en spraken in kleuren van Rembrandt in tongen van vuur.  Alleen op mijn kamer streelde ik mijn erectie tot het mij zwart voor mijn ogen werd en ik overschuimde miraculeus van aards en buitenaards en bovenaards genot.
In de witte kamer der verbeelding spelen wij het spel zonder begin of einde. In iedere hoek slaat weer een klok en aan de zoldering gloeien duizend witte lampen. Geen deur, geen venster sluit ons in alleen de witte spin van allerzuiverste verbeelding. Toch heb ik je nog lief maar doorheen de witte schittering doorheen de witte kamer der verbittering.
Om vier uur opgestaan. De nok van dit dak heroverd. Op slag beginnen fluiten als een gek. Pas opgehouden toen iedereen hier zijn plaats weer leek te kennen. Vervolgens  voor het eten gezorgd voor die smekende, zeurende, zich nooit sluitende snavels waarin wormen eindeloos blijven verdwijnen. En weer medelijden gevoeld met de logge, pluimloze,  niet-vliegbare monsters daar beneden in de  tuin. Hoe rechtvaardigen zij toch hun bestaan? Hoe wil de zon zelfs maar schijnen op hun tot vervelenstoe veranderende buitenkant?
Mijn vader had twee levens. Een kort en vlammend, zonder mij. En een daarna. Mijn vrijheid was een plicht.  Ik speelde in een pasgeboren luwte; wat ik voor vol aanzag was innerlijk ontwricht. Verhalen gingen onvoorspelbaar  dicht en vragen ketsten terug. Ik zweeg. Als ik aan tafel zat stond er een horde hol van honger in mijn rug. Ik at.  Hij nam een boot. Geen vijand kan op open water schuilen. Mijn vader klemde in zijn vuisten schoot en roer.  Gevangen in een cel van hout dwong hij de vrede af. Hij vocht met storm. Opluchting dreigde als een tweede dood.  Mijn vader had twee levens: een sloeg zijn brandmerk in het ander en het ander joeg een schaduw over mij.  Ik ging aan land, ik, voel de wind en in die schaduw ben ik vrij.
Niet de aap maar het paard lijkt het meest op de mens, als je 't in de ogen kijkt.  Of sla de boeken erop na, veldslagen, ontdekkingsreizen, de melkboer in de straat.  Held van 't wilde Westen, ruilobject voor koninkrijken, verlosser van de filosoof.  Hier en daar staat op een plein in brons een krijgsheer op zijn paard, - dat zou andersom moeten zijn.
Het mooitste van de kermis was niet het schelle geluid van botsende auto's het lonkende licht, de grijparm die het horloge miste of de zoete geur van de suikerspinwagen, maar  de bleke vierkanten in het gras, de afdruk die de kermis op de grasmat van het park achterliet.  En dat ik dan met mijn zusje aan de hand naar die plek terugkeerde en zei: 'Kijk, daar stond de draaimolen, daar de schiettent, en hier de jongen die kaartjes verkocht voor het spookhuis.'
Op het dunne blad van een treurwilg drijf ik traag over de wateren van Schelde, Zenne, Nete, Leie...  Het blad is smal, maar ik maak plaats voor mieren, vechtend voor hun leven, voor vermoeide bijen, oude vlinders, voor zielen van verdronken dieren, voor zielen van verdronken kinderen, in Schelde, Zenne, Nete, Leie...  Zo drijven we dan met zijn allen onbevreesd voor regen, droogte, voor het ijs en voor de sneeuw altijd verder naar de wateren van Stroema, Mesta, Jantra, Jana...  Tussen het riet, op bolle stenen, wachten de voorouderlijke zielen en een wit libelletje - mijn moeder! - vliegt naar me toe om me toe zoenen, ginder aan de snelle wateren van Stroema, Mesta, Jantra, Jana...
I  laat mij aan u ontstaan, wezen van zestien jaar. Ik heb nog niet geleefd dan enkel maar om dood te gaan, als ik mijn naam niet heb gegrift onder het vers, dat in u ligt. Het vangt met deze strofe aan.  II  Wezen buiten de wet. Afspraken met sterren en eigen leden voor eeuwig en zonder reden.  III  Van het meisje van zestien jaar zijn dit de borsten; neem ze maar zegt ze, je handen dorsten er naar; en mij is het even wonderbaar: hoe door mij heen een verte valt met een zoetheid zonder oponthoud, die zich tot een firmament versmalt 's nachts buiten mijn raam.  IV  Nu ik het samenzijn beleef met het meisje van zestien jaar: o beginsel des levens, geef dat ge nog in mij klaar ligt nu zij het stof wegveegt uit mijn haar met haar handen en haar.  V  Om het bloed dat in haar parelt, heilig u, mijn handen. Dit is het eerste in de wereld. Hierom is niet veranderd het paradijs: Adam wandelt met God; noemt, slaapt en vindt
Omdat daar toch niemand zat, en omdat het niet dicht zit, is het weer tijd voor een wandeling langs de oevers van het strand, daar waar het woud zich plotseling inhield, of zich gaandeweg heeft verwijderd.  Dit denkt iemand die niet weet dat hij in deze tekst zit en er nooit meer uitkomt, hoe hij ook morrelt aan zinnen en met betekenissen schuift.  Beter zo dan andersom, wanneer de kou onverwacht inzet; en beter nooit dan te laat. Dat ben ik weer die dit denk.  In mijn afwezigheid hier verschuilt zich een triomf die nooit uitgevierd raakt.
die avond vertrok een auto richting snelweg & de honden blaften niet  het dashboardvak was leeg op de kaart van W Europa na cassettes  wij reden zwaar weer tegemoet tegenliggers voerden groot licht in de verte  wij naderden de interzone niemandsland  het grensgebied
Ik voel me zo verantwoordelijk vandaag. Die duif bijvoorbeeld in de dakgoot van het huis hier tegenover, kijkt  me telkens vragend aan.  Ik waarschuw hem: nu moet je gaan, dan kom je niet te laat. En goddank, inderdaad, hij slaat zijn vleugels uit.  Als ik er toch niet was.  Maar nu de bomen nog. Die halen het nooit.
Wat is de aarde toch een lege plek wanneer de middag grijs en koud als versteend staat in de lenteknop  een jonge tak staat in de lenteknop  wat zijn de dagen arm maar teder  wat is de aarde toch een lege plek wanneer de middag grijs en koud als en april zijn eigen weg gaat
Jij kwam  als Icarus  uit de hemel vallend doorkliefde mijn geijkte nachten sloeg een bres in mijn verhaal.  Jij kon niet ademen binnen het begrensde eindigde steeds in vrije val, ik ging weer klimmen, zwijgend gooide klonters aarde van mij af.  Een droomvogel en een bijziende, het water wiegt ons samen zo stormen wij, zo vlagen wij  ooit verdraag jij nog het licht op aardse lanen en zie ik de nieuwe maan.  -------------------------------------------
wat maakt het ons uit of ook het stof tot stof vergaat? wij zijn de douche-generatie, ordelijke gel-gebruikers, wij laten niets  aan het toeval over.  wij shockeren de pillenslikkers van de bestbeprijsde kwis. wij houden van de doofpot der sterren en kometen. wij zijn allergies voor knarsende sloten want wij roesten niet.  wij spreken graag voor duistere halflege zalen. wij dragen fier de ons geschonken bokalen van afgunst. wij spiegelen ons niet aan elkaar. wij zijn eenzaam.  wij ontvangen ons fortuin van de streamlined stropdas. wij halen een mes las de hals die daarin zit. wij zijn en blijven tegendraads. ons universum rafelt.  en na de feestjes, als wij dertig zijn en dronken van twee biertjes in de beha-loze zomer schrijden wij in onze eigenaardigheid naar huis:  hermetische cellen in het harnas van de angst dat ook het stof tot stof vergaat en ons als een watertaxi op de Tafelberg slechts met ademnood omgordt.
Alvorens hij jouw naam zou noemen - je eerste naam, die van een kind -  had jij zijn stappen al geteld.  Je had zo lang op hem gewacht. Soms bracht zijn stem geheimen over, liet hij zich kennen in je droom  Als een gezant, een bondgenoot. Toen bracht hij alles aan het licht.  Je vogelhoofd, warm proselein, dat in mijn handen nog zou breken verkleurde in okeren schaduwen  De vreemde toon van een ver land. Zo bloeide je, ineens heel pover, nog naakter uit dan een magnolia  Sliep je met blauwe lippen in een al veel ouder eenzaamheid.  Je hield nog een geraamte over en knoken, duidelijker dan leestekens. Zei je: 'Ik ben een open boek'?  Dat zeg je nu. Ik zal je inbinden.
Hoe winter waakzaam is voor alles wat beweegt en keerpunt is:  de aanslag van een karabijn, het knappen van een tak, de hoefslag van het everzwijn.  Hoe winter weerloos is voor alles wat verdwijnt en zichtbaar blijft:  de voetstap van de jager, de stervende sneeuw, het eeuwig brekende water.  Hoe winter zwijgzaam is en weifelt in jouw blik.  Hoe ik.
Het is hier groen, het rimpelende water, de bomen en de banken en een stengel met een kleine paarse bloem. Hij weet het niet zeker. Thuis heeft hij een witte zwaan in de keuken van porselein. Rozen van pastic in een rode vaas, een blauwe bloem op zijn beker, de koffie is altijd warm. En kringen op het tafelkleed. Soms komt Nora binnen. Ze is wit en breekbaar.  Vroeger werkte hij onder de grond, in de mijnen. Je kon er alles denken, zo zwart. Niemand die het zag. De een zocht er een zin om Nora mee uit te vragen, de ander een ring die hij verloor tijdens het graven. Hij zocht er het einde van de dag en een familie die op hem wachtte. Met een hond aan een riem en een kleine moeder met brood en limonade.  Hij zou wel willen weten waar ze zijn gebleven, de mensen die liedjes kenden omdat er een verjaardag was. Ze trekken hun schoenen aan, halen bloemen met een strik en een glimlach uit zijn uitgestrekte handen, leggen koekjes op een schaal en spugen koffie en limonade in kopjes en glazen. Ze staan op en deinzen naar de voordeur die hen slaat in het gezich. Wat nu? De waterlelies zijn bij elkaar gewaaid  tegen de rand van de vierkante vijver. Een enkele bloem steekt onder het hoge blad vandaan. Hij ziet het wel, hoe de groene struik groot als een klein huis, voorzichtig in het bad van de waterlelies kruipt. Het fonteinwater suist en slaat een zwart wak in de kroosgroene vijver  Hij schrijft je een kaart met een vierkante vijver. Hij gooit een stok in het vreemde, groene meer en dan verschijnen er zwanen. Het water stijgt de papieren boten wijken.
We vinden iets terug, het is niet meer dan een scherf van die veel te jonge en te mooie te grote god van de liefde  alsof hij brak toen onze handen loslieten  we hebben hem niet gezocht maar daar ligt een verdwaald stuk van zijn gezicht alsof we misschien toch  om ons heen is alles hetzelfde gebleven de wind het waaiende helmgras het witte zand nog is het een zomer aan zee  alsof hij nu pas brak zo levend waren nog onze herinneringen aan hem - aan elkaar.
Kaufhaus des Westens. Kopen op recept. Lento, lento langs vitrines schuiven en betoverd bij een vulpen blijven staan. Lipstick. Horloges. Lingerie. Kasjmier. Als ergens ooit genezen wordt, dan hier.  Hier is het warm en druk, hier kun je dromen, hier kun je kosteloos bij balustrades komen waar Europa zich ontvouwt: een massagraf dat blaakt van hoop en voor het donker rouge, speelgoed en horloges koopt.
Hier en daar een dorpsgek vecht nog zijn eigen oorlog, leunt nog tegen zijn leeggeruimd toneel van de wereld en wacht nog  op volgende week betere komedianten.
Wat we willen: Momenten Van helderheid Of beter nog: van grote Klaarheid  Schaars zijn die momenten En ook nog goed verborgen  Zoeken heeft dus Nauwelijks zin, maar Vinden wel  De kunst is zo te leven Dat het je overkomt  Die klaarheid, af en toe
Mijn vader was altijd goed - moedig, in de winter droeg hij een bivakmuts met een hoed erbovenop om hem af te nemen  eigenlijk was hij een filantroop.
De avond in de boomgaard groen de plons van ratten in de grachten en wat wij mateloos verwachtten was woordeloos en somber tussen ons.  De netels geurden bitter in de grachten en droegen zachte bloemen wekenlang en men lag slapeloos men lag beschaamd te wachten hoe schuw wij waren en hoe kwetsbaar toen.  Wij lagen eenzaam en de paarden liepen hun donkere kringen in een witte boomgaard op zee was mist het hart weet nog hoe zwaar de noodhoorns door de heuvels riepen.

Zoals ze daar 's morgens op de stoep tegen elkaar aan geleund warmte zoekend in hun plastic jassen staan te wachten, grijs, vormloos, vol afgedankt leven, tegelijk broos en weerloos. Je zou ze weer naar binnen willen halen, je ouders  wachtend op de bus.
Het grote woord houdt hier niet van, schudt zenuwachtig, zwijgt pijnlijk, staart wat voor zich uit, Say Cheese, vogeltje! Mis. Te bewogen. Nog maar eens. Een ander licht.  Verstandhouding, samen veel praten. Beter zo? Over jeugd en wat het is, alles ook wel eens op een bed? Stil blijven staan! Een bedrand dan.  Misschien het holst van een theater met opeens een hand tussen de garderobe en van schrik nog twee vurig buiten bereik der camera?  Of daarna wandelen, de waarheid onder ogen... Houdt godverdomme even van elkaar, ja kan dat? Ik doe ook maar mijn werk en lig liever in bed.
Ik weet het: het mooiste zou zijn als ik onvindbaar was en altijd naar mijzelf bleef zoeken. Hoe interessant zou dat niet zijn! Maar ik ben zo vindbaar... zo voor het oprapen...  doe het licht uit, struikel over mij!
Ik klom laatst op de Dom en sprak: 'Mijn ziel als ik nu viel, dan viel ik zeker dood'. Maar God is zo geweldig groot, dat als ik sprak: 'Ik spring' en ging, Hij mij dan zeker vliegen liet. Omdat ik dat weet spring ik niet.
Ik hoor het hem nog zeggen, mijn grootvader, de oude wijze:  jullie mogen niet klagen, elke dag zie je de zee.  Ja, riepen we dan, de zee maar wat hebben we nog meer?  Nou zei hij en stak de brand in zijn pijp, jullie hebben het zand en daar zit heel wat in en jullie hebben de wind. Dat is genoeg, praat er verder maar niet meer over.
Bericht gaat dat de stad drastisch veranderde. Toeristen maken gretig gebruik van de nieuwe faciliteiten en flaneren over het stadsplein in avondkledij met op de achtergrond de prachtig gerestaureerde fontein.  De beroemde struisvogelboerderijen bleven intact. Er zijn monumenten opgericht waar men, als er tijd is, bloemen legt of uitrust onder een voorbijsnellende hemel. De struisvogeleieren worden tegenwoordig beschilderd met figuren uit buitenlandse handboeken.  Elke ochtend dringen de struisvogels massaal tegen de hekken wanneer de eerste mensen uit de buitenwijken, op weg naar de stad in het zuiden, zonder een spoor van argwaan komen aangewandeld.
Oktober sombert aan mijn deur met windstille mistige dagen herinnert me met heftige vlagen dat alles van nu af verandert van kleur.  Steeds troostelozer biedt de dag - terwijl ik mij met knusheid wapen maar me toch langzaam in voel slapen - een uitweg naar het zelfbeklag.  Hoe loopt dit af, denk ik nog net,
Zo trekt het spoor achter ons aan, sluw sluipend, machinaal katachtig. Zo is de tijd een druppel, een bevel.  Zend een woord, een steeg van ontsnapping, een steen om mee te gooien naar trots en verlangen.  In de lucht staat raaf, ze wiekt haar vleugels van rafelig blauw zeildoek. De omringende bergen echoën het dierlijk piepen van metalen scharnieren.  Ik wuif de horizon en word zonneblind.
Dertig seconden voor je hart stilviel Sprak je, dacht je, en waar sterf je nu, Waar zwerft Het onomschrijfbare dat je nu bent?  Welke agonie leeft nu stom In je dode tong en lip? Je wil ons horen, Je wil ons zien.  Ik neem je bijna koude hand. Als je me voelt, ben ik ijs Tegen het ijs van je eenzaamheid.
Een vierentwintiguurstaking brengt ons bij elkaar. We eten van elkaars gebak; je vertelt over je moeder, dat ze eens in razernij haar vrienden liet staan voor een glas whisky, dat je haar mist. Je zegt ik wil dik zijn of echt dun, niets daartussenin en je trekt je blouse omhoog en demonstreert. En wanneer je je been over dat van mij legt is dat zonder meer schaamteloos. En dan vraag je nog of ik me amuseer.
Ik sleepte mij door 't stadsgewoel, zag doodszweet op de gevels staan. Alles zweemde naar ontmanteling of balanceerde op een grens van levensmoed en levensmoe.  Ik wist niet hoe zo'n vuurproef te doorstaan en waarom ik was uitverkoren om dit schrikbeeld af te pellen:  uit ieder mens ontsteeg een dubbelganger die zich die zelfde nacht nog zou verhangen.
kennen kende herkend. wennen wende gewend, weten wist geweten, zien zag en vergeten, olie benzine geld,
De generaties voor me, die waren toch niet meer dan grondstof? Die mengden zich toch met een doel, om mij, de jongste god?  En ik zou toch een steen zijn, een vorm en de reden in een? Gewoon, ik, slotakkoord van de tijd?  Maar plotseling ben ik zo groot. Het rammelt in mij en het groeit. Er komen nieuwe ruimten bij.  Soms ben ik bang. Ik begrijp het niet goed. Hoe volmaakt is een god die veranderen moet?
Waar het vandaan komt weet ik niet, die pijn als ik naar het licht kijk dat op schaars gebladerte valt.  Nog gisteren hoorde ik klanken in de kleinste dingen om me heen. Ze vulden mijn dagen met een bijna ongekend geluk in zomerse taferelen: wandelingen langs water, in parken en overal rozen zelfs slordig in bloei alsof ze er in overdaad stonden.  Niets drijft makkelijker weg en lost op achter brede luchten, verre einders, dan woorden. Eens bedekten ze de velden, nu verdwenen in  een en hetzelfde ogenblik.
Zo al deze wegen naar een centrum leiden een mijnenveld van gerechtigheid vinden wij onze route achteruitwaarts.  Het blikveld mag breed zijn, de geur zwaar van warm gehouden planten en het geluid dat ons omringt knerpend en schril,  nog zullen we verlangen naar een schuilplaats een scheefgezakt monument, een landgoed waar onze klamme handen drogen kunnen.  Genegenheid, meer dan een mens verdragen kan ligt aan onze moegelopen voeten en verschrikt deinzen wij terug.
Een egel die, gestart te Smilde, naar Hindelopen lopen wilde, zeeg halverwege in elkaar
Vanmorgen stond ik op met jou.  En dat kan niet omdat je er niet bent.  Maar waar is het wel.  Ik raak eraan gewend met jou te leven.
ik zei ik zie de roos als een wrak  in aanbouw  ze zwierde aan de kroonluchters boven de romige hapjes  met een vorkje porde ik van alle kanten in het gebakje  vat vol ongenoegen dat ik ben inclusief slenterhart dat al twee dagen zijn plek niet meer kent  en ik maar denken ik liet haar gaan maar niet zonder slag of stoot geen letter hortte uit mijn mond ik snotterde alleen rook  toen ze zei dag ik hou van je riep ik heel hard tegen het plastic ivoor dag telefoon dahaaaaag
Op een lijst van artiesten, in de oorlog vermoord, staat een naam waarvan ik nog nooit had gehoord, dus keek ik er met verwondering naar: Ben Ali Libi. Goochelaar.  Met een lach en een smoes en een goocheldoos en een alibi dat-ie zorgvuldig koos, scharrelde hij de kost bij elkaar: Ben Ali Libi, de goochelaar.  Toen vonden de vrienden van de Weduwe Rost dat Nederland nodig moest worden verlost van het wereldwijd joods-bolsjewistisch gevaar. Ze bedoelden natuurlijk die goochelaar.  Wie zo dikwijls een duif of een bloem had verstopt, kon zichzelf niet verstoppen, toen er hard werd geklopt. Er stond al een overvalwagen klaar voor Ben Ali Libi, de goochelaar.  In 't concentratiekamp heeft hij misschien zijn aardigste trucs nog wel eens laten zien met een lach en een smoes, een misleidend gebaar, Ben Ali Libi, de goochelaar.  En altijd als ik een schreeuwer zie met een alternatief voor de democratie, denk ik: jouw paradijs, hoeveel ruimte is daar voor Ben Ali Libi, de goochelaar.
Bij duizenden  zijn ze weer begonnen aan hun uitbundige spiraalvlucht de door het lentelicht  verwekte knoppen hebben de metamorfose  voleindigd. Lucht en wind zijn nu hun domein
Zo gaat het, zo ging het en zo zal het altijd gaan. Afspreken in cafés op de sluitingsdag. Aan de verkeerde zijde van bruggen staan. Tussen duim en wijsvinger, als brandende as, het fout begrepen telefoonnummer. Parken te nat, hotels te vol, Parijs te ver. Liefde als een veelvoud van vergissingen.  Onbeholpen woorden als zo-even op zak en zoveel zin om, los van de wetten van goede smaak en intellect, te schrijven dat van de stad waar je elkaar voor het eerst zag, een plattegrond bestaat, waarop een kus, die het nauwelijks was, geregistreerd werd.
Achter brillen met geschilderde pupillen worden doordeweekse daden uitgedacht.  'Hoe eensgezind spannen zij samen.'  Blank gebolsterd, ruw van pit weet men zich op zondag voor de heer verschoond en opgewit; de eigen lijven achter eigen borrels, bijbels en bloedeigen boerenwijven.  'Sla neer de kracht van wie afvallig rebelleert'  Beter dwalen ten hele dan weer ten halve gekeerd. 
Zestien is altijd zonder vader een zoektocht naar de zondeval. Wie vindt mij verschrikkelijk Afwezig?  Zestien is altijd zonder vader, voorschrift, evenwicht. Wie klopt er aan mijn ribbenkast: Houdt huis in al mijn drift?  Zestien is een worggreep naar de engel, de verrukking van het vallen  vader van de wens en altijd zonder toekomst -  droomdaad, vadermoord.
'Ik was uit Azië geïmporteerd Al spoedig had mijn baas, een winkelier Mij aan een zondagsschooljuffrouw gesleten  En ach, ik heb niet veel te klagen hier Ik zit behoorlijk warm en krijg te eten Iets evenwel vergeef ik haar niet gauw  Het zijn de afgezaagde, loze kreten (Dag! Lekker koekje! Lorre! Koppiekrauw! En meer nog) die dat mens me heeft geleerd  't Is alles zo onrijp, zo braaf, zo saai... Geef mij maar zeelui,' dacht de papegaai
Laten wij nog eenmaal de kamer wit maken nog eenmaal de totaal witte kamer, jij, ik  dit zal geen tijd sparen, maar nog eenmaal de kamer wit maken, nu, nooit meer later  en dat wij dan bijna het volmaakte napraten alsof het gedrukt staat, witter dan leesbaar  dus nog eenmaal die kamer, de voor altijd totale zoals wij er lagen, liggen, liggen blijven witter dan, samen -
Wij schreven motorblok, carburateur en hoe haal je hem door de keuring heen, gingen lassen, autogeen, electrisch,  vlamboog trekken. Wij verbogen geloof, hoop, liefde in het Russisch - hoe onregelmatig is liefde - bestudeerden Kants praktisch vernuft.  Wij vonden houtkachels, open vuren en daken met gaten van sterrennacht, in onze onbetreden tuinen woekerde het van wilde honingbloemen  en speerdistels. Wij ploegden, spitten en wiedden de winter door, oogstten broedplaatsen van ongebreidelde drang. Aan onze vingers hingen beugelflesjes Grolsch.  Wij geloofden aan sneeuw die tot juli blijft liggen.
Dit zijn dus de foto's die ze om ik weet niet welke reden niet meer in een boek liet.  De meeste hebben de kwaliteit van industrieterrein - niet bedoeld om er te zijn, als je er niet hoeft te zijn, niet bedoeld om er te wandelen op zondag.  Juist daarom kom ik er zo graag. Ik neem het kind dat ik niet heb ermee naartoe.  Hier is de tijd die per ongeluk overbleef. Hier is de onbedoelde ruimte. Mijn broer leerde me er bochtjes achteruit.
Nee, die juli bracht bepaald geen revolutie in mijn bed. Hoe de zomer zich ook gaf, het leek te laat om nog een nieuwe hartstocht op te lopen.  Dus dook ik onder voor het zwermen van de lust en heulde vrolijk met de slaap. Bijna dertig dacht ik, wordt mij toch iets te helder. En ik zag hoe alle parken overbloeiden, hoe de hitte uit de hemel sloeg,  hoe de horde zon op ander bloed en zich vergrijpen wilde aan een nieuwe levensgloed. En ik zag af. Versliep de revolutie in mijn bed. Vergat alvast te leven.
Mijn moeder zingt. Zij is alleen en hangt de was op lange lijnen. Achter de schuur zit ik. Steeds weer verschijnen haar handen om de waslijn heen.  God is mijn licht, ik wandel op zijn pad zingt zij. De lijnen raken vol. De zon legt om haar hoofd een aureool van goud dat zij nooit eerder had.  Dan is ze weg. Ik hoor de achterdeur eerst opengaan en daarna dicht. Achter de schuur zit ik, en mijn gezicht is vol van tranen en van wasgoedgeur.
Je moet onthouden Dat oude meisjes soms een bel Onder hun losgekomen vel Opblazen. Alsof wereldbollen Onder mijn handen doorrolden Kwamen hun gladde lijven langs. Der gladheid egels vol van angst.  Je moet onthouden Hoe stiekem een nijlpaard stond Te huilen aan de Vlaamse Kaai. Zijn hoedje was hem afgewaaid. Zijn bek lag heel lang op de grond. Van suiker hield hij zeker niet. Ik dacht niet dat hij me verstond.  Je moet onthouden Dat iemands oude ogen breken Als oud glazuur. Het bleken Haar wimpers zelf die toeklapten Vastkleefden en haar uitpakte. Ik ben de weg kwijt en ik weet Niet waar op ik mijn pijlen schiet.
Bijl valt Hoofd ziet komen  Te traag dit om te weten wat er om in gaat  Het schijnt dat je doorgilt en doordenkt  Even  als je al los bent  Omdat het denken een vertraging heeft
geheel bewolkt sjokt amos zonder tas de zanderijen door  de wijzen zwijgen de duinen golven grauw en stug  en roepen rwanda op heuvel na heuvel krankzinnigheid  de kardinaalsmuts kraakt van verre gebeden  de zachte berk slaat in de wind het mededogen 
Vanuit het onbeweeglijke is de beweging zij gaat in cirkelgangen die geen ruimte zijn haar vloeden in de tijd zijn beelden van het tijdloze. Slechts in de as beleefbaar. Slechts in het punt volstrekt.  Ter plaatse roerloos, het schouwen. In de diepte, ver, komen sterren op zonder arglist en gaan weer onder.
De huur betaald. De stoep geschuurd. Een goeie visboer in de buurt. Een meid die als ze naast je gaat, loopt te zingen over straat.
Rondom het huis de vleugelslag van gieren, er zit er zelfs een grijnzend op het hek te kijken hoe ik in dit stil vertrek belaagd wordt door belastingformulieren  Van alles kan een mens worden verlost, relatieleed en aanverwante kwalen, maar valt men in de handen der fiscalen dan rest alleen een kleine aftrekpost  Ik steek mijn hoofd behoedzaam door de strop, ik heb het zelf verdiend, ik geef het op
Vanwaar ik droom en schrijf en liefheb ingescheept voor deze vreemde reis. Slechts gewapend met de zekerheid  dat door eeuwen en ijstijden, dwars doorheen het eindeloze strijdgewoel de ononderbroken draad van Ariadne  loopt waarmee ik aan het begin van alle tijd zit vastgeknoopt. En onderweg is iets van mij ooit alles al geweest.  In de duisternis van genen broeien al die vreemde levens. Geduldig wachtend op een kans om nog eens toe te slaan.
Voor me de  schedel van grootvader van koperen hersendak voorzien met uitsparing voor sigaretten hij grijnst al veertig jaar  Ernaast de baarmoeder van oma keurig in wekfles bewaard, daarin groeide mijn moeder: ei werd mens deze machine in sterk water gevat  Als trofee de rechterarm van vader en de moederkoeken van de zussen eronder de foto's van allen  die aan de fronten zijn verbleekt.
De zomerstoelen waarin wij nog kortgeleden zaten staan zo geschikt alsof ze bij het opstaan weggeschoven door ons zijn verlaten. Het riet kraakte, niet meer van ons, maar van de najaarsregens en de zittingen vergaarden om zich toe te dekken blad dat daar zelf in een vluchtpoging belandde. Weerloze hoek is het, die geen beschutting aan zichzelf kan bieden en, niet voor de overwintering gemaakt, ook geen verlichting geven zal aan anderen, noch aan degene die hem plaatste.  O pijnlijk is het, onverdraaglijk, het weinig zichtbare verschil dat soms bestaat tussen de dierbaarste momenten en de desolaatste.
voor Wiske  'Mijn ogen zijn mooier dan de jouwe' - onder dromerig losknopen van haar argeloos opgehoeste fonkelende beuzeling! Ongedwongener dan op je trouwdag klink je, dagdagelijks naakt nog steeds als onder ede staand, in de verwelking die je toekomt zo terloops natuurlijk als kleding die van schouders glijdt een voor de lang te gane liefde verlossend woord zeggend: verstrooide aanhef, voor die niet onwelwilend toekoort, tot een ter ere van niemand in het bijzonder, verlegen voor zich uit geneuried aanzoekje.
Kijk hoe stil ze worden bij de luier die het kleine carcas omvat, zoals de scherf van een eierschaal het beetje leven dat de avond niet zal halen.  De telefoon eruit, gordijnen dicht, zo groot en zo onwerkelijk hun huis vandaag. Kijk hoe stil ze zijn nu, niet ontwaken uit hun boze droom.  Erheen, steeds maar weer erheen; in kijken schuilt nog altijd wat beweging en in traanvocht hoop.  Kijken - en vooral niets zeggen, want in het woord loert gevaar:
Jij die hier naast mij ligt, ik hoor je adem niet, in de schaduw tussen stadlicht en nachtlicht, arm om je hoofd, zo stil en ver verwijderd. Waak je of slaap je nu, denk je of droom je?  Ik werd wakker vannacht als gestreeld door je hand, op mijn voorhoofd gelegd, mijn denken geregeld, mijn angstige zorgen gesust en verminderd. Heeft een droom of heb jij mij genezen?
Het hart, tot brakens toe bezongen, kent ieder onzer, maar wie denkt ooit aan de buurvrouw van de longen, wie, die de lever aandacht schenkt?  Rechtsboven in uw buik verborgen, waar zij, omribd, haar werkplaats heeft, moet zij er dag en nacht voor zorgen dat gij uw maaltijd overleeft.  Ook met een glas of wat jenever heeft haar basaltblokmozaiek totaal geen moeite, want de lever ontgift, is zuiveringsfabriek.  Maar bent u een gourmand toevallig,  of dronk u jarenlang te veel, dan wordt de paarse dame gallig en verft voor straf uw ogen geel.  Delf dan uw graf maar, kus uw naasten, bestel een steen, eer u verscheidt; en of u zich daarbij moet haasten hangt sterk af van de levertijd.
Daar ruist geen idee meer, daar knettert geen krachtveld. Wat ritselt moet zijn; een houtkever, molm, een papierparasiet.  Achter kalfsleer en titels verstomde de wereld. Aanraakbaar nog enkel voor stof, aandrift van geuren uit zomerse tuinen dichtbij de hor,  een meisjeshand soms - hier hurkte Annabel voor zij verdween in gindse donkere allee van boekenruggen, op zoek naar weidser boulevard  buiten de lettergreep. Elk beeldenperk verpulvert in de tijd. Winter verspilt zich aan de speelplaats. Dit vers verstrakt. De schoolbel roest.
Ik heb nog een collectie heel oude schaduwen, Sommige half vergaan en kwetsbaar, Een paar nog uit de 18e eeuw.  Kinderschaduwen uit Antwerpen, De schaduw van een rode lelie, Een meeuwenschaduw uit Den Helder.  En uit de tijd van Koningin Emma, Gerafeld maar nog goed herkenbaar, Schaduwen van grijze dames.  De schaduw van een boom in Frankrijk, Een vleermuisschaduw uit Zuid-Limburg, Een grote vliegtuigschaduw uit de oorlog.  Vergeten schaduwen in een lade, Voel maar, koel als tafelzijde, Sommige zo fijn als spinrag.  Je moet ze weer netjes opvouwen, Zorgen dat ze niet scheuren, En ze beschermen tegen het licht.
Ik zocht me een plek in het Turkse bad waar warme mist je huid bewasemt en fibersterren van kleur verschieten  en steeg op met m'n gedachten tot ik dacht dat ik niet meer dacht en de aarde bleef hangen in haar baan  ver van m'n aangekleed bestaan zag ik mensen verdwijnen waar ze kwamen stof tussen de hemellichamen  De stoom trok weg in slierten een vrouw kwam binnen en iets onstond, ik wist dat ik dat was
In Dublin schoot je in de tijdmachine van '88 naar 88: Noormannentijd. Maar hier in Rotterdam, niet Oslo, in de vijfde minuut kreeg Bergkamp een kans en faalde.  Captain David Platt, drieëndertig keer balbezit, neergehaald aan zijn arm, zei 'Zestig seconden'. Windkracht 8, ongeluk kan dan razen, en 1-0 viel bij de paal.  Rook boven de tribunes beeldde angst uit; op het veld door film omringd, lachte hoop in een oranje wolk als een putto in  een schildering boven Dennis Bergkamp die  Seaman de tijdmachine instuurt. Oh dat klappertanden in 't stadion!
Hier hoorde mijn moeder in negentien vijf het drinkwater aan komen ruisen door de net aangelegde buizen.  Hier zag ik tegen de ochtendzon mijn grootvader thuiskomen van de Noord die hij heen-en-terug was overgezwommen om zijn zestigste verjaardag te vieren.  Hier hoorde ik als jongen een uiteenvallende briket ritselen in het fornuis en dacht: het klinkt als zilverpapier dat terug tracht te komen  uit zijn verfrommeling.  Ik borg dat op voor later -  voor nu.
Vannacht twee kinderen gered. Ze lagen onder dun zwart ijs; de een zag grijs, de ander blauw. Ik heb ze op het gras gelegd, dat hard onder mijn voeten brak, hun lijfjes droog en warm gewreven en ze mijn adem ingeblazen.  Daarna de ochtend ingekeken, die lauw over het water lag, een mouwloos T-shirt aangedaan, wat grassen in een vaas geschikt, twee kinderen uit hun slaap gevist.
De drempel half belopen haalt het licht in de kamers.  De ochtend schrikt met nog slapende gewrichten.  De nacht kleedt zich om in de kasten van het huis.  De ene voet voor de ander in de ene dag op de ander.
Ik ontwierp mij          want ik bemoederde het woord         zoogde de letter         verschoonde het leesteken         en trainde het woord zindelijk          Hun zichtbaarheid was violentie         hun aanblik decimeerde mijn verte         hun schriftuur beletterde mijn verstomming         en hun lectuur belas mij de school          Hun beroerten waren de spelfout van hun vernoeming         hun furie doorbrak de linie van         de reguliere zin          van mijn exil was hun alfabet de         berijming 
Soms hoor ik onverwacht weer achter gewone woorden die je uit een zoveel zuiverder en zachter, adembenemender geluid,  dat ik opnieuw naar je moet kijken of ik je nooit tevoren zag. Laat al die jaren maar verstrijken; zolang ik dit bewaren mag  kan jou en mij de tijd niet deren: weer voor het eerst met je alleen hoor ik de harmonie der sferen door alle alledaagsheid heen.
Maar september in september wat was ik in september alleen eenzaam in een stroming tussen de dode vissen als een blinde walvis. je sperwer zwerft nu dwaalkracht negen boven het dodenveld van Memphis en stort zich in de zee.
Men mag er niet aan denken dat het herbegint. Men is op versnelling uit. Men oefent in afwachting een uitspraak of men staart zo een detail aan dat het irritant wordt. Niemand ontsnapt aan gewenning. Zelfs voor wie er niet aan went, is hetzelfde nooit genoeg.
Onder water grif ik je naam in de granieten bedding van mijn stroomgebied.  Tussen de wieren van het verleden flitsen pijlsnelle vissen als messen voorbij.  Alleen in de diepte mag ik je voortaan ontmoeten: mijn warme tegenstroom, mijn lief.  Het staat vast dat je dood bent. Maar wat is dood?
Die wachtte was te goed in doodverzinnen. Weghelften weg, begroeide grond verschoven, meren gezwollen, als bij wie ver, met tijdelijke namen, in de slaap verrast.  Die wachtte dacht een strand, had zich in zand verpakt, nat zand dat plakte, hoofd eruit, een hand om plat te slaan, dat elke vrouw beschreven in een mal.  Pak dit maar uit. Stel maar die vraag. Een mal? Maar alles druk met scheppen, innen, spetten, mobiel bellen, nieuwer weer voorspellen en daar was het al.  Die komen moest kwam lachend, natte voeten, tas vol groeten, wakker en verwacht. Ik ben het. Ben je boven? Nam die verdampte vast.
Abdul Kassem Ismael, grootvizier van Perzie, nam op zijn diplomatieke reizen naar alle windstreken zijn bibliotheek van honderdzeventienduizend boeken op vierhonderd kamelen in alfabetische volgorde mee.  Abdul Kassem Ismael, die meer boeken bezat dan sterren aan de hemel en meer letters had verzameld dan zand in de woestijn, las wanneer de kamelen voortliepen in de nachtelijke koelte en midden op de dag in zijn tent.  Eens las hij in het boek van Prediker: 'Kennis is ijdelheid' en sloeg zijn ogen op om het te overpeinzen; en zie, hij zag een wereld vol dieren en drijvers, domheid en drollen -   en liet zich wijn, verstrooiing en een ander boek bezorgen.
Het huis herademt mij, eindelijk. Het legt zijn moederlijke muren  op de mijne. Behaagziek laat het deuren  in sloten vallen, slaat luiken open, klapt  ze weer dicht. Het diept vergeten licht op uit zijn kelders, haalt op zolder bestofte  dromen uit het rag tussen de balken vandaan. Vleermuizen of dode tantes worden wakker,  fladderen op, verschrikt maar koket. Bij het raam kennen twee verschoten vitrages  plotseling hun vorige bestaan als onderrok of voile, ooit om boezems  spelend, of, in hun strenge verbintenis van gat en draad, panty's die vrouwen-  kuiten ongenaakbaar maakten. Het woelt zijn lege kamers om, het huis.  Het vouwt me zorgzaam op en slaat zich ombekommerd dicht om mij.
Langs smalle richels  omzeil ik de klip vergrijsd graniet schaaft mijn huid open tot ik de spatten voel.  Zout kerft de wond. Het moet de branding zijn die mij ontboden heeft en hijgend hier omarmt.  Nu het avond wordt zal ik hier blijven de vloed belemmert mij te gaan
Voor H.C. ten Berge  Dat de veerboot langs de kustlijn kruipt, tussen zeeen door wij het einde van de dag  betreuren. Zwak gestommel, middernacht reeds lang voorbij, ruw het oppervlak -   en niemand het merkt. We zijn al weg, denken ons een haven in. Het past zo nauw:  de auto in het ruim. Valleien van water, oneindig glijdend, en wij daarboven gaan en komen.  Achter ons de brand die over de wereld gaat, alle luiken open, in pluimen boven zee.  Wij, naar de einder toe, onze ogen geduldig over het water, de kust verlangen die ons reikt.
We zaten samen op mijn lange waxcoat. Het was oktober in een bos in Drenthe, de zon warm op het gras, het leek wel lente. Zij had de picknicktas met kaas, fruit en brood.  We keken naar de letters in de beuk, groot gegroeid sinds onze geboorte, we prentten ons de stilte in, de taal die niet went en 'op jouw jas ben ik altijd veilig' besloot ze  ze, de muze danste in haar lichaam, ving  me het licht van haar ogen op in een kom, schraapte het beenmerg uit haar botten, ontbloot  een mes dat ik later van haar leende om de kurk uit de wijnfles te wippen, zingend liet een druppel los. De aarde kleurde rood.
Vol sombere doemgedachten geraakte ik in een straat waar meisjes aan 't spelen waren en we kwamen aan de praat.  Turkse en Surinaamse en sommige autochtoon en ze hadden er nauwelijks weet van, ze speelden daar gewoon.  Mijn sombere visioenen van een wereld die verging, vervaagden in 't licht van die kinderen tot een herinnering.  Want die meisjes met aardige ogen en met hun prachtige haar zullen de kinderen baren voor de komende duizend jaar.
Werkelijk, men moest de steen met menselijke waardigheid bekleden, zijn woord voor menswaardig aannemen.  Men moest, om nog in de mens  te kunnen geloven, zijn oor te luister leggen bij de steen of met de stem spreken van een steen.  Men moest, om de eerste de beste steen te citeren, uit de steenrots een geheel nieuwe mens  slaan.
Meten is weten, dus kom maar eens hier met meetlint en potlood en een flink stuk papier  Nu ga je me meten van top tot teen want persoonlijke maten die ken ik alleen. Kom op, niet verlegen ja, meet me ook daar ...  Heb je alles gehad is het helemaal klaar ook mijn huid en mijn haar, ieder stukje gedaan, dan kun je me nu  aan het optellen gaan.  Daarna vind je de uitkomst
Tien minuten, vader,  voordat de blokkade in je halsslagader de hersenravage aanricht: je spraak  meedogenloos ontwricht je rechterkant van mond tot voet verlamd,  voordat het ziekenhuis je thuis brutaal verdringt en jou herleidt tot te voederen te verschonen kind,  voordat de angst  dan weer verdriet  bezit nemen van je geest je hart,  wordt de foto genomen:  je gezicht, zo zacht, vergaart licht,
Het is een stel dat alles heeft gezegd En enkel spreekt in lettergrepencode, Zo'n stel dat de seizoenen en de mode Een leven lang gevolgd heeft, levensecht  Ze kwamen langs de waterkant terecht Niet om elkaar, maar om de tijd te doden, Zij leest een lauwe liefdesepisode Terwijl zijn blik zich aan de dobber hecht  Zal zuster Els voor dokter John bezwijken? Het deeg is stevig om de haak gekneed, Een kwestie van gevoel en blijven kijken  Dan klinkt opeens een simultane kreet We zien het paar een hoogtepunt bereiken, De dokter en de visser hebben beet
De twijfel aarzelt in mij. Met achterdochtige vingers wil je mijn woorden aanraken. De mutsaard geurt. En de liefde is een lijf aan lijfgevecht zeg je. Een zegswijze: de woorden worden handtastelijk. Ademend in een fragment van tijd, om wat ik verneder tot geloof zo ontsta je langzaam uit je naam. Een hoogvlieger wordt neergehaald binnen de kralen van het licht. De herinnering is een holte die woont in de holte
ook van wie je het niet meer ziet, het nooit meer  zult weten hoe het was,  uit de resten van plooien en rondingen, het skelet van polsen en enkels, dons en slijmvliezen, woorden en zwijgen, uit alles wat er over is, het gewone,  blijft alleen de vreemde zekerheid van dat meisje dat er niet meer is.
vannacht droomde ik je rug het bewegen van je armen voor de Steinbach  je drie namen moeder, mevrouw, Rebecca riep ik waarom niet eenmaal je omgedraaid
Zijn dochter koos hem eerst als held. Hij zonde zich in haar behagen, totdat Freek Bolmans op kwam dagen. Toen lag hij op de vuilnisbelt.  In wezen lag hij daar wel goed. Zo'n man van achtenveertig jaar, altijd gehoorzaamd door zijn schaar, moet leren waar men liggen moet.  Maar hij ging haten als de pest. Eerst Freek, die haar gestolen had en potverteerde met zijn schat. Toen haar, die net was als de rest.  Hij rilde als hij naar haar keek. Niet langer zonnend, in haar lach, maande hij zich, in zelfbeklag. Zij zag 't niet. Zij was bij Freek.  Zo stierf een droom en werd een pa met pijn wat sadder en wat wiser. Een gouden hart was maar van ijzer. Een fee bleek doodgewoon een Ka.  De bruiloft kwam hij ook nog door. Het etentje met Freeks verwanten. Die lieve tafelspeech van tante. 'Ay', quoth the raven. 'Nevermore...'*)  ---------------------------------------------------------
Als het iemand is is het dus die iemand  die ons neerslaat wegmaait, al ons gras  Ik ben niet bestand tegen dit alles vernietigende beeld  Daarom leg ik een steen in een doos, sluit de deksel begraaf zo de stilte achter zijn naam  Als het iemand is is hij hier niet is hij die steen in die doos ook niet.
Een dag met eigen schaduwen. In de lucht de zachte aandrang van een gehandicapte geest.  Langs Wijk bij Duurstede varen zomerschepen. Langs het raam trekt de tijd.  Waar komt de grijze kat vandaan, angstig trillend op een hoog, smal balkon van een huis in de Sarphatistraat?  ----------------------------------------------------
Je ziet zo'n polder denken aan het grijzig-groen beweeg van wilgentwijgen, het snelle rijgen van signalen langs het riet, de simpele overdracht van sloten op kanalen, het vastleggen van breedbeeld luchten in de weke delen  van een plas en aan het bedachtzame omspelen van getande dijken.
Omdat je in de oorlog altijd hoorde van voor de oorlog, hoe argeloos ze waren, ben ik nu heel voorzichtig. Gooi ik iets weg, bijvoorbeeld een kartonnen doos, dan hoop ik dat die doos mij nooit meer zal heroveren in de vorm van zelfverwijt; weet je nog wel, hoe zorgeloos, we gooiden gewoon dozen weg! Als we er één hadden bewaard, één hadden bewaard!
Terwijl ik onderdompel in verleden vaar jij langs mij de toekomst binnen totdat wij elkaar treffen op dezelfde plek  Begonnen halverwege maak jij eens af waar ik bleef staan met spotgelach - een traan op een hete plaat -  herken ik je uit ons voorgeslacht  Waaruit jouw zonen weer te voorschijn komen de hete plaat misschien iets koeler de traan wat kleiner of wat groter maar toch  En jij en ik alleen nog schaduw op een stukje glanspapier  Voorlopig zijn we samen hier
Gevuld met helder water staat er op de tafel in de tuin een schaal. Wie hem daar plaatste deze nacht, geen flauw benul, en het is februari, en het water wiegend zich bedaart. Ster na ademloze ster begeeft zich op het watervlak. Dit kan niet opgetild, of heel het uitspansel gulpt plons naar god, gebogen als hij raakte over haar die tot de rand zich durven vullen wou met ja. Toch moet het uit de droom gered om te bestaan. Geen woord komt van zo ver als van zijn lief dit ja, er is voor hem geen raken aan, aan haar, noch ook aan hem voor haar, oneindig ver staat uit elkaar, jawel, een paar, gene zijden zijn zij van dezelfde volgegoten schaal.
Wij fietsten naar Egmond mijn liefje en ik. Al in de schemering,  Een bosuil gleed stiller dan messen door zuurstof boven ons,  streek neer aan de rand van de wei en schikte het bruin van een boom om zich heen.  En steeds als we dachten: is hij er nog? schudde hij nee. En dan zagen we hem.
Ik kwam om reuzen te aanschouwen en vond dwergen. Dwergen aan de bar, dwergen in de boekenkasten, dergen met een praatprogramma, dwergen zwervend door de hal.  En nergens kon je dansen want de vloeren stonden vol met dwergen, springend in de sneeuw die stroomde uit hun binnenzakjes. Met wilde, wijde oogjes vierden ze kleingeestig feest.  Dwergen klommen op elkaar, zwaaiden met hun handjes en piepten later in hun krantjes dat het prachtig was geweest.
Het park ligt wijd en zijd onder de sneeuw en rond  de zwarte groeve van de takken zweeft als een lassoworp de vlucht der meeuw. De kleine vijver is inktzwart en stil, als hoedde hij een kleinodie, het slijk. De zomerboot, een dodenbark gelijk, ligt bij het tuinhuis, even zwart en stil
de ribben zijn van het geraamte het mooiste onderdeel, ze doen aan vleugels denken of een soort accordeon waar leven in- en uitgaat je ziet ze beter na de hongersnood of in het massagraf het zijn de rimpels in het zand als de zee zich heeft teruggetrokken het zijn de breekbaarste takken van de bomen die in open vrachtwagens worden weggevoerd
Dat de koolraap reden van bestaan heeft vervult me met ontzag. Dat ik niet aan smalle repen gesneden word, in water opgezet langdurig gaar gekookt en opgediend in bleke slappe saus omdat mijn liefste niet van koolraap houdt vervult me met een gevoel van  ontsnapping niet zonder frivoliteit niet zonder huiver.
Achter de duinen het overbodige landschap. Geronselde wolkenhorden. Strand dat langzaam zichzelf schept.  In ouderwetse rieten strandstoelen zitten mensen te sterven, tatoes op hun geloken oogleden.  Een enkel sigarettenrokend lijk lost op in rook.  Een beroepshond met een bijbaantje snuffelt langs de vloedlijn.  Vindt een kinkhoorn.  Uit de schelp klinkt het zachte geblaf van een dode zeehond.
De wekker is gesteld, als eilandjes liggen de kledingstukken verspreid over de vloer. Het recht van de sterkste: op de rand  van een hotelbed, ver na middernacht. Een regenachtige nacht, voorbij het punt waar stoppen en terug nog tot de mogelijkheden  hoorde. Gestommel op de gang, een enkele kreet. Uit vreugde of afkeer, als blijk van opluchting, wie zal het zeggen. Tussen  de stilte boven een karige maaltijd en de ronding van een blote schouder. Wie was hier eigenlijk aan het woord? Blijven ademen  is de enige oplossing, op weg naar het komende jaar, een volgend seizoen. Totdat de dood ons scheiden zou. En kijk we lachten al.
Is het gepraat van kaarsen, laag over het arduin van kathedralen, het paars van de waakvlam om een aangebroken lichaam.  De slagtand van de koplamp in het melkvlees van de nacht? Op woorden, in een kamer, de vlek die het ineens verstaanbaar maakt?  Is het over sneeuwland de vonk die alles doet ontbranden? Over mijn dorp van kometen de regen? Het schrijven met krijt dat niet blijft?  Is het uit stenen, koppen slaan tegen elkaar? De laatste sigaret in een mondhoek in Texas? De dimmer die stuk was? Het ondichtbare licht.
Als kind deden wij stiekem alles samen jij bedacht het plan ik voerde uit  Toen de oorlog uitbrak nam je een vliegtuig weg wezen en kwam als held terug  Daarna had je andere belangen een vrouw - een kind een huis van steen in een ver land  Ik zie je nog maar zelden ben me bewust van steelse blik naar mijn besneeuwde hoofd  Moeilijk maal je vlees op losse tanden  Ik voel je denken: ze wordt oud  Stiekem sluipen we  elkaar weer nader naar eenzelfde plan: weg wezen
De mensen van voorbij  wij noemen ze hier samen.  De mensen van voorbij  wij noemen ze bij namen.  Zo vlinderen zij binnen  in woorden en in zinnen  en zijn wij even bij elkaar  aan ‘t einde van het jaar.  De mensen van voorbij  zij blijven met ons leven.  De mensen van voorbij  ze zijn met ons verweven  in liefde, in verhalen,  die wij zo graag herhalen,  in bloemengeuren, in een lied  dat opklinkt uit verdriet.  De mensen van voorbij  zij worden niet vergeten.  De mensen van voorbij  zijn in een ander weten.  Bij God mogen ze wonen, 
onverwacht gezien van hieruit na de regen in de tuin glinstert en lijmt de slak  opnieuw benieuwd hoe lang even nog het leven kleven blijft
Plotseling vliegt er een smak water door de kamer; en is in de zijmuur verdwenen.  Voor mijn ogen voltrekt zich het wonder, zoals ik mij herinner, opnieuw. Voordat de kamer wordt volgestort met herte- geweien, sta ik al op de gang; indachtig het alarm. Nu het veilig is, kijk ik het trapgat in, en luister  hoe beneden op de deurmat de Echo ritselend en knisperend verpulvert.
's Ochtends in de spiegel je gezicht doorbladeren als een tijdschrift, gapend met je mond vol kronen, je haar in coupe spinazie, de toekomst lezen in de lijnen van je hals en dan hardop zeggen: ik ben een lichtwezen, ik ben een engel.
Ze is verschrompeld tot bezoekuur; op de tijden dat het haar geliefden schikt schrikken haar vissenogen even wakker uit hun dommelslaap en lacht zij haar gebit van kunststof venusbloot, als dit niet op het kastje ligt te grijnzen.  Ze hoort gewillig steeds dezelfde vragen, Of het goed gaat, zo'n relatief begrip maar haar begrip is even onbeduidend, dus ze knikt; praten gaat niet meer en alles wat ze zegt wordt toch voor zoete koek geslikt. Dus kraait ze  Dat het aldoor heeft geregend. Dat de bloemen zijn verdord, maar nee daar staat alweer een nieuwe bos te glanzen in de vaas. De tijd verglijdt zo traag en haar kinderen zijn nee maar nog steeds in leven. Want ze kunnen als ze willen weg en blijven. Toch nog even.
Vroeger, toen ik klein was, was de sneeuw veel witter  Maar ook veel roder, als mijn vader mij bij min vijf buiten een bloedneus sloeg  Vroeger toen ik klein was, scheen de zon veel meer  Maar ook  was ze veel heter als mijn vader mij, op het middaguur, buiten had vastgebonden aan een paal  Vroeger, toen hij jonger was, had mijn vader veel meer kwade dromen  maar ook  meer mooie dromen  waarin hij, bij voorbeeld zag  dat zijn zoon, ooit, gedichtjes over hem zou schrijven
een dansende sprinkhaan het paard!  trapt de lucht aan scherven dat het glas rinkelt!  ratelt voorbij en het zwaard van zijn adem bliksemt!  en zijn stem galmt! en zijn hoef graaft de donder op!
Als de dood nú was gekomen had ik hem begroet als een jongere broer, die Twist en Shout wil horen als ik de Negende Symfonie van Mahler op heb staan; en met een glimlach had ik aan de dood mijn plaats afgestaan, en was ik licht, zo licht gestorven, och, zoals het bevroren oppervlak van sneeuw zich breken laat. De glimlach, die wij op dingen kunnen zien, die nooit kúnnen lachen: een boeddhabeeld, de maan, de oostelijke horizon, zo vredig, dat ik goddank er zelf niets van begrijp.
Dat het dichterbij kwam, daar waren we wel zeker van. Als duin zou het in ons huizen. En al vielen meeuwen vaak uit wolken, het was  er, naderde en naderde. Zoveel wisten wij.  Het pad, zeker, we tekenden het. Zo zou het zijn. Alles was in kaart gebracht en dan zouden we gaan. Veters gestrikt. Fiets mee. Naar zee, naar zee waar alles begint. Zoveel wisten wij.  Maar hoeveel wisten wij niet. Wij raakten het pad kwijt, konden  de kaart niet meer lezen en verdronken in zee.
Dertig juni, hartje zomer, bloedhete zomer in Irak. Verstopt tussen kapotte dromen zit een vogel op een tak.  Hij ziet de verwoeste wegen, hoort de schoten, voelt de pijn, het tekort aan werk en huizen, schaamt zich adelaar te zijn.  Verlegen plukt hij aan zijn veren -  voor hij terugvliegt naar zijn ruif denkt hij, moe en ontevreden: liever was ik vredesduif.  Maar kijk, daar is een oase met muziek en praal en pracht en dan schiet hem weer te binnen dertig juni, overdracht - van de coalitiemacht.  Dertig juni, hartje zomer,
Hij is er zonder dat hij ooit verschijnt. Toch moet hij hier naar binnen zijn gevlogen: er is geen doorgang door het veel te hoge gaas dat bij ons de ponywei omheint.  Op duizend veren heeft hij duizend ogen maar hoe hij stapt, hoe fier en fraaigelijnd, hij ziet er geen begin aan en geen eind. Een vlucht als vlucht wordt niet meer overwogen.  Maar als je een moment of wat niet kijkt heeft hij opeens de overkant bereikt en rent alweer op wieltjes door het land met weinig hersens maar voldoende klieren om drie of vier vriendinnen te versieren. Wat heeft een mens onnodig veel verstand.
zoals altijd bij volle maan zelfs na een afmattend orgasme lig ik wakker en met hoofdpijn in ons bed naar de gedaanten van de vetplanten te staren.  merkwaardig klein voel ik me nu vertrappeld door verwarde paardepoten terwijl de mooie diernaam hazelworm plots uit het donker opduikt en mijn hoofd gekraakt wordt  als een okkernoot tussen de deurscharnieren.
Wijdbeens. Rokend. Een lach en een pot sterke koffie altijd in de warme aanslag -   Hoogblond opgetoupeerd en leergejast De struise vormen in een glanzend trainingspak -   Zelden alleen. Want steeds luidkeelse kinderen, kaartvolk of vriendinnen om zich heen -   Wie staat hier opgesierd en uitgedost en neergepoot, kortom? het Hollands vrouwendom.
Open deuren en ramen laat binnen de wind, die piepkleine vogels neertuimelt uit nesten gevlochten met dode welvaartsresten van verre seizoenen verbleekt door de tijd.  Laat binnen de  regen die bollen doet groeien en bloesems vernevelt - confetti pastel, voor doldronken bruiloft waar voorjaarstrouw zingt die duurt tot de zomer de lente verdringt.  Door kieren en gaten, laat koken die zon -  verbranden in zenit verschoten gedachten uit fletsblauwe nachten
In de kist lag hij stil op zijn rug, zijn mond een klein beetje open juist zoals ze hem hadden gevonden, languit op de kade, hengel in groen foudraal naast zich, dobbers en snoer, emmertje leeg, het blikje met maden in zaagsel nog dicht, twee elastiekjes eromheen.  Binnen zaten ze allemaal bij elkaar, een vroeg om zijn vissershoedje, een ander prees de uitgestrekte meren van Härjedalen.  Ingeklapt leefnet, aardappels om te strooien, kunstaas, haakjes fietstas met daaraan het stoeltje.  Stapvoets langs het kanaal. Tussen de bomen vlogen muggen omhoog en omlaag, aldoor dezelfde afstand en nooit verderop  alsof ze studeerden, bijna doorzichtig in het kale zuinige licht van half oktober.
Wiekelwakke vlindervleugels Grijs of terracottakleurig Hemelsblauw of bleek als schelpen Fladderen om bloemenkelken. Naast een glad en zwart stuk marmer Rusten door de zon verwarmde Kopergroene hagedissen. Soms ziet men een adder glippen Fraai maar kwalijk om zijn beten Zigzagzigzag gaan zijn strepen. 't Sieraad dat de bomen dragen Zijn hun ambergele blaren En te midden van dit lover Zitten geelgeveerde vogels. Laten hier hun klanken dwalen Tureluren dromend samen.
De aarde wordt te oud en ijziger, haar korst zakt rimpelig in onderzeese troggen ineen, snel bezig te vergaan.  De majesteit der bergen niets dan vlucht voor het gewelf der uitgebluste vuren, wanhoopssein aan steeds doodswittere maan.  Later worden wij weergevonden, kille afgietsels van vreemde oerreptielen.  Vliesvleugeligen trof men zelden aan.
Zwarte gemalen malen het zwaarste graan Sterren verdwijnen in negatief licht Fantomen van duisternis krijgen ruim baan En de korenbloemen gaan eraan de Zachte blauwe bloemen gaan eraan  Zwetend wacht hij op een uitweg Als op de krampen die in de morgen komen Zwanger marmer aan zijn marmelade voeten Baart een schelp die hem voor eeuwig omsluit met Zaagselmimiek en bevroren tanden en claustrofobie  In het parelmoer verschijnen dronken wilden Hij ziet ze dansen en vliegen en ze roepen ...We moeten drinken op de amandelen van je moeder Ze zijn geknipt voor een toost als deze... in weze keze... Een zure vloeistof wordt bij hem naar binnen gegoten  De haren op zijn tong rijzen tot grote groene Bergen beklommen door bolle bruine griezelberen Zwelgend in de galsap van zijn sexdode slaap Plengt de maan hem haar laatste zilveren traan In zijn ogen valt en hem wekt uit zijn droomorkaan  Gilde het grindpad?
Langzamerhand ken ik veel te veel doden vervagend vervallen aan vroeger zij hebben meer tijd dan wij  veinzend geen verleden ontledigd te hebben geen ruimte aan ons ontstolen te  hebben geen boodschap
Handlangertje van de dood, de tijd, haast zich nooit, verlaat zich nooit, treft, geluidloos en rattig in zijn tred. Spoorslags ijlt vooruit al wat de wereld najaagt.  De rust tijdens de vlucht. Ik drink wijnrode lippen van minnaressen met wangen hectisch nog van de tocht door de stad; ik brand me aan glazen warm al van blos en mondafdruk.  Langs de trambaan, richel van smalle spiegels, daar woon ik. Want wist ik niet waar ik woonde?  Telkens verder zonder verweer, het loflied zingen van de open weg: daar moet ik zijn, met koude voeten nooit tot stilstand gekomen.
Drie dagen lang loopt het spoor, doorgaan. Laat handen van vermoeide reizigers even wuiven naar vergeelde plaatjes, doorgaan.  Treinrails komen samen, glimmen fel oranje. Slingeren, wenden, wisselen, geen terugkeren. Passagiers groepen drommen, verspreken zich in volle talen, lezen allen de krant van Babel.  Stations worden open monden van verbazing, daken verdwijnen, deze wereld wordt van glas. Sacrale blauwen versmelten met grond, dalen naar benden engelenveren, metalen schubben.  Daar sta je dan: oog in oog met het beest, zijn naam is Ontmoeting, ook wel Doorgaan.
Doornen raken de dageraad prikken lucht in het ochtendlicht  daar, midden in de roos ligt de pijn schuingesneden steel jij de dauw van fluweelzacht geopende handen  waar het dieprood d’aderen raakt sterven nerven in wortels en rafelt gevlochten leven bruusk in het groeisel van de tijd  sedert terra vochtige grond scheurde tieren netels welig, gevoed
Ik kijk mijn zoon. Hij slaapt, ik schrik en zie: daar ligt mijn vader. Ik vraag hen wie ik wezen wil en of ik die al nader. Zij zwijgen dat ik verder moet.  Ik kus zijn halsslagader: Barbara, klopt zij, Barbara. (zijn mond geurt nog naar tandpasta)  Aan het werk dus, aan het werk! De slagen der stomheid zien te verslaan door kakelend op mijn handen te staan.
Het is heel koud in dit gedicht. Zo koud - voorzichtig met je netvlies - dat je blij mag zijn om het alleen te hoeven lezen.  Het is gemaakt van zwarte vingers en bevroren inkt. Het staat in gletsjers om me heen verrezen.  Ik heb er lang in rondgedwaald. Ten slotte ben ik opgegeven, door de wind in slaap gefluisterd, weggedoken in de tijd -   Sindsdien kijk ik omhoog door ijs en luister naar de eeuwigheid.
Mijn zoon, jou maak ik advocaat Professor, arts en diplomaat Ik maak je mediamagnaat En lid van de ministerraad Zo sprak een kannibaal in Tsjaad Behalve als het oorlog wordt Dan maak ik je soldaat. 
Wat je aan illusies  verloor, won je aan gewoonten.  Kijken naar de weerspiegeling van de schemerlamp in het raam. En dan plots heel duidelijk weten:  bij valavond  voelen je handen zachter aan.  Dit is het ogenblik waarop je weer durft denken aan iets heel gewoons. Aan rozen of zo.
Goudgeel weer het bier en lollig de jongens. Waar moet dat henen? Mijn plan om non te worden weer twee weken uitgesteld - eerst wennen aan het idee, de drie geloftes onder mijn armen nemen in plaats van - goudgeel bier loopt langs mijn wangen. De jongens raken mijn armen aan. Waar moet ik heen? Boerend vertel ik een mop iedereen lacht terwijl de mop niet leuk is. Ik wil weg ik wil weg ik wil op straat zijn ik wil eenzaam en alleen ik wil ramen en  deuren die dicht zijn ik wil mijn voeten op de klinkers mijn hoofd middenin de lucht ik wil iemand tegenkomen
Bij de cipressen van een lustwarande stond je te lachen om het bronzen zwijn toen je uit de lucht in mijn blikveld landde aangeschoten, door een teveel aan wijn  snel zouden we in dat hotel belanden het oud palazzo van een Florentijn die ooit als monnik tot de vuurdood brandde we gloeiden er na, omringd door jasmijn.  In door Toscaanse maan beschenen nachten zwierden we rond een Dom in boetekleed we zagen schatten van vergane machten 
Op een mooie Pinksterdag, Als het even kon Liep ik met mijn dochter aan het handje in het parrekie  te kuieren in de zon Gingen madeliefjes plukken Eendjes voeren Eindeloos Kijk nou toch, je jurk wordt nat Je handjes vuil En papa boos  Vader was een mooie held Vader was de baas Vader was een duidelijke mengeling  van Onze Lieve Heer en Sinterklaas Ben je bang voor 't hondje Hondje bijt niet Papa zegt dat ie niet bijt Op een mooie Pinksterdag Met de kleine meid  Als het kindje groter wordt Roossie in de knop Zou je tegen alle jongens willen zeggen:  handen thuis en lazer op Hebbu dat nou ook meneer? Jawel, meneer Precies als iedereen Op een mooie Pinksterdag Laat ze je alleen  Morgen kan ze zwanger zijn 't Kan ook nog vandaag 't Kan van de behanger zijn  of van een Franse zanger zijn of iemand uit Den Haag Vader kan gaan smeken En gaan preken Tot hij purper ziet Vader zegt: pas op, m'n kind Dat hondje bijt Ze luistert niet  Vader is een hypocriet Vader is een nul Vader is er enkel en alleen maar voor de centen  en de rest is flauwekul Ik wou dat ik nog één keer Met mijn dochter
Als ik doodga hoop ik dat je er bij bent dat ik je aankijk dat je mij aankijkt dat ik je hand nog voelen kan 
De mensen sterven en zijn niet gelukkig wapper naas die deur van die skoenmaker op die hoek: muurskildering van ’s amateur in gangbare heelalverdriet. Die hobbelrige kinderskrif pryk maandelank: geen verfkwas waag om vonnis van ’s nihilis vol dampige ontnugteringsdrif of neo-transendentale angs met ruse hale weg te vaag. Hoewel nog nooit opvallend kloek wandel ek weer vandag daarlangs
papier, wit als een maagd en jij die op de tijd jaagt, soms een werkelijkheid aanrandt zonder dat het bed kraakt, geen kussen dat zich verlegt om je woorden, verlegen word je ervan  papier dat de namen vraagt voor witter, geen begin daarmee maak je, je geeft een plant water met zijn eigen bladeren, je verdraagt je geweten in de zee van een afwasteiltje  papier dat niet verdragen kan, ook het hart verdraagt het niet en breekt uit verlatenheid,
Wat is poëzie zonder de wind en de regen en de zon waarin alles weer droogt?
in bed deed ik mijn best niet aan je te denken vermenigvuldigde ik getallen van vijf cijfers met elkaar tot ik er opgewonden van werd  ook poolzeeën, het mesozoïcum, de watersnood van 1953, het centraal station van amsterdam om vier uur 's morgens, de dagzaal van vrouwen-2 te duin-en-bosch, harry mulisch geheel ontkleed met alleen zijn sokken aan, een overnachting in osnabrück omdat ik  in de trein naar italië was gestapt doch daar niet naar toe wilde en het gat dat ik op mijn eerste schoolreisje in mijn  tong viel brachten geen uitkomst
Opgehemeld door geleerden waar hij in zijn jaloers gewoel mee competeerde, zich bij voegde – 
Ik lees nog wel zo lief een detective als de memoires van Nadjezda Mandelstam. Een mens wordt wel eens moe van het gedram waarmee zo’n boek de mensheid wil gerieven.  En dat geldt idem dito voor de beelden waarmee de televisie ons ontwricht. Met uppercuts slaat zij de ogen dicht van wie zich bij Mies Bouwman niet verveelden.  Natuurlijk is dit dommepraat. En rechts. Ik ben het ook oneens met wat hier staat zolang het om het een óf ander gaat. 
Het terras van onze villa is opgenomen in het lila van de baai. Rapallo en Sestri liggen aan de voet der bergen te trillen in de zon. Palmen wuiven er in de wind en ver op zee deinen de vissers met de blauwte mee  Dit is de parel van Ligurië wij gaan de trappen naar beneden om inkopen te doen: olijven, vijgen, ansjovis en wijn, die hier bijna voor niets te krijgen is, we wandelen zeewaarts onder sinaasappelbomen
We hadden een muis. ’s Nachts kwam hij ritselen in de papieren zak vol hondenbrood die eens vergeten op de keukenvloer was blijven staan.  Vanmorgen was de zak leeg.
Liefhebben is lelijk en ouderwets men doet het niet meer ik weet het ik werk ook met handen en voeten om mijn hart te boven te blijven.
Mevrouw Julia doet de ramen open  en ze weet geen woord voor de lucht die haar wangen aanraakt en de zon heeft de kleur van honing  en ze weet vandaag gaat het gebeuren en ze denkt maar eerst blijf ik nog even staan.
Je zit wat onderuitgezakt op een bankje in de duinen waar je uitkijkt over zee  de vergane glorie straalt van het matte in je haren waar het goud van ooit nu grijze strengen strooit  je hand streelt oud fluweel dat plooit rondom je dijen hun schoonheid lang passé  je blikken staren wrang
Op een bankje  in het park, de zon al laag  met honger die het denken verslapt: een blik, opgeschrikt maar traag zich opwaarts richtend  van het gras tot boven de bomen,  ziet het hart van de stad - zonder huizen, met amper wegen - niet  van mensen zijn, maar overvliegend, in tientallen, als honderdtal – wat brieft daar over,  100 procent kleurvast?
Het houtje drijft op de zee   het kleine houtje op de grote zee   het voelt zich erg eenzaam   Eerst leek dat drijven wel wat   zo afwisselend   en tegelijk zo wijd   maar op den duur wil je toch meer vastigheid   en er is ook helemaal geen conversatie   Je komt bijna nooit een ander houtje tegen   en de zee geeft helemaal niets om je   De zee geeft helemaal nergens om   Het houtje droomt nu maar van een strand   Nee - niet van vroeger   toen ze boom was   Dat is verloren  
m’n vrouw vertrok en een illusie lichter moest ik dan toch geloven aan een baan een dame keek mij wenkbrauwfronsend aan en sprak met droeve klank: u bent dus dichter  vervolgens vroeg zij streng en veel gerichter of ik wellicht ook écht werk had gedaan met onverbloemde trots zei ik spontaan: ik ben ook filosoof en vredestichter  ze zuchtte en ze zweeg een hele poos maar pakte toen wat voorbedrukte bladen gegaap liet mijn gedachten simpel raden: het is al laat, straks wordt de barman boos
Vol verwachting klopte lente  sluimerende camelia, prunus,  ook magnolia tot volle bloei.   Plots blies opgestoken stormwind   hun kroon tot rozerode fragmenten  verspreid over grastapijt  en vijveroppervlak.   Veeg ik, gevangen in heimwee  dit pseudo sneeuwdek weg.
Mijn blote voeten lieten stille sporen in het tapijt van de uitgesleten treden die ‘k nauwgezet steeds had gemeden uit angst ‘t rustend duister te verstoren   Vlammend laaide m’n vrezen in gebeden het stormend bloed stolde zich bevroren m’n jagende blik zocht wijd en verloren naar schimmen uit een ontzield verleden   Ik schreeuwde mijn wanhoop uit in nood bang om gestorven stemmen te horen wanneer ‘t schemer mij in rouw zou kleden 
Eenzaam staart een vrouw Naar het rimpelloos water Van een plas in het veld  Vocht vult ook haar ogen Waarachter herinneringen Zich geleidelijk opdringen  Het verleden rust als as Op de vruchtenloze bodem, Haar hemel blijft zwart Als de rook van toen
De zon begint de plaatjes weer te lezen op de deuren, glimlacht om de namen naar hun wezen en fluistert: hier is er geen. Maar hier woont Van der Kleuren en die is nooit alleen. Doopt hij de kleuren in het water zij worden nimf en hij is sater. Houdt hij de kleuren naar het licht, ‘Kets’ zegt de vonk en wordt gedicht. En slaapt die kleurenzuchtige man? Van kleuren zonder kleren droomt hij dan!
Dat ik er niet zal zijn wanneer je sterft - mijn hand niet over je gezicht gegleden - is een gedachte die mijn wezen kerft. Als eens mijn geest boven je doodsbed zwerft, Zal ik je vangen in mijn witste kleden.
Ik stuurde de veerboot die van dood naar leven gaat heen en weer – zolang de klok het einde slaat.  Ik vaar altijd bij schemering wanneer we lijken op elkaar –  je wilt onder mijn kap kijken naar mijn donderend licht.  Drink het water maar  van vergetelheid –  met de tijd doe ook jij je ogen dicht.  En als je ze sluit tel ik de buit die op je lippen licht –  in mijn beurs zitten munten van allerlei slag.  Niet ik bedacht de gierigheid, niet mensen uit het leven gelicht met slappe, lede lach, maar de erfgenaam.  Hij wil je laten gaan zonder munt –  de overkant is je niet gegund. Sterven is goed. Het goede komt nooit alleen.  Ik kom uit chaos voort –  mijn onverschillige vader viel uit de hemel als een steen en brak in duizend splinters.  Als de klok eindelijk zwijgt, klinkt alleen de misthoorn op mijn boot. Ik breng de mensheid samen in de dood. 
De natte watten van de stad hebben we verlaten. Nu wendt de van koper spattende steven zich naar het smeltwerk van zon en zee, net voorbij de Punta della D. Rechts deint een kleiner eiland met een abdij, waar Unesco tijdelijk haar kwartieren heeft, en Fontana een retrospectieve. Oorlog wisselt met vrede zoals verkrachting met gebeden.
als een gipsverband  heeft de tijd zich om mijn benen  geslagen, om mij heen zie ik niets of lijkt alles zoek morgen en gisteren stellen mij dezelfde vragen ook vandaag vouwt zich op tussen het stoffig papier van een langdradig boek
Er hangt de laatste tijd langer een waas over de landen steeds vroeger worden bossen blauw  de laatste takken breek je minder graag en minder gauw  dat wat de handen doen smaakt bitterzoet in de verleden tijd vervoegen zich de dromen  de laatste bloesem heeft de kleur van tederheid en in je lijf stolt het verlangen tot vruchtbegin van eenzaamheid  de laatste jaren ruikt de lente anders: minder belofte en meer spijt
Wat die witte dan wel zeggen wou?  wat zegt vuurwerk hoogtevrees een hartaanval?  Als zaaier zaait ze maanzaad  in u uit.  Als beker lest ze dorst met ongewone wijn.  Als brandglas steekt ze kaarsen aan die onvoorzien  in andere gaan ontbranden.
Ik weet dat je nog bestaat. Jawel, want geen nieuws is goed nieuws. Je loopt dus ergens rond op deze aarde. Waarschijnlijk ben je gewoon thuis: kopje thee drinken, fles jenever je nieuwe kind door elkaar schudden je vrouw een zoen geven voor ze gaat slapen de televisie aanzetten - niet kijken met een washandje je gezicht deppen want je ogen koeken zo aan. Goed nieuws. Van mij hoor je ook niets, dus goed nieuws. Ook bij mij in het walhalla van mijn gulzige leven: mijn nieuwe lief, mijn dagelijkse contacten de bezigheden, beslommeringen het schrijven op kleine papieren angst ook en deuren en ramen dicht
Ik schrijf u met de ravenveer, Mijnheer. Mijn eer en uw eer uw hart mijn hart heeft niets gemeen. Ik schrijf u met de ravenveer. Ik schrijf u met het ravenzwart het teken: neen.
Het hart is in de bergen. We hadden niet moeten gaan.  We waren slaperig geworden, ondanks de kou en zichtbaar maar wat je ziet is niets vergeleken met de verstikkende rook van het vuur dat uit de schuren naar buiten slaat met de uitlopers van het hart, slingerend door het dal wegen versperrend, zich vertakkend in alle woorden die wij met elkaar wisselen.  Dicht bij het vuur vertakken zich ook onze woorden dringen binnen in de slaap van de zwaarste buigen zich over de oudste kruipen als nachtvlinders over het gras dwalen door de nacht, met het hart op de lippen en vallen uitgeput neer in de uitgebrande bankstellen aan de voet van de berg.
In de avond wacht de nacht, schminkt zich, een kaartje van bewonderaar, bloemen vooraf, zenuwachtig in zichzelf pratend, angst voor de pretentie van dwingende aanwezigheid. In de avond wacht de nacht tot de voorstelling begint. 
Vergeet je wel eens je vaders klok op te winden? Ja, ik vergeet wel eens mijn vaders tijd te vergeten  draag je wel eens een strohoed een ooglap een vadermoorder? nee, ik draag een gedicht op, een zomer van bladgoud  schrijf je wel eens de laatste lippen om te verwoorden? ja, ik ontcijfer een kus van bemodderde rozen  loop je wel eens door gras dat nodig gemaaid moet? nee, ik sta stil in gras dat niemand gezaaid heeft - 
Op middaghoogte, de citroen met een kreet afgeworpen van zijn tak, en weggesloten en niet meer geel; daaroverheen stil weggewandeld herinnering - een wandelend blad.
Ga nu maar liggen liefste in de tuin, de lege plekken in het hoge gras, ik heb altijd gewild dat ik dat was, een lege plek voor iemand, om te blijven.  Zomer, nu alles in me terugkeert zie ik het paard weer, liggend met gestrekte benen, als was zij dood, met wieltjes, en de grijze, veel te dikke buik, waaruit een kraai pikt, dons en haren voor haar nest.
Op winterdagen na het stille eten denk ik vaak met de borstel aan de vaat van alle poëzie is hij de maat dat zweer ik op de bloedzucht van mijn neten  hij proefde van het water aan de Lethe waar vrouwen syf schonken in ruil voor zaad als waren zij de bloemen van het kwaad van zoete folter leek zijn geest bezeten.  Op winterdagen na een karig maal zwoer hij de wereld af voor dure plichten dan schreef hij verzen op een wand van staal 
Spreeuwen kwetteren dat het lente is de tuinmeubelen tevoorschijn gehaald en in de zon gaan zitten kijken naar de mieren die een autostrada aanleggen op ons terras  Later, binnen, het strijklicht over de anemonen rose en paars gloeiend in de lenteavond ik dacht: God is een natuurkundige formule die het licht over de bloemen breken laat  Nog later gedachten over liefde hoe men ook met een ander had kunnen zijn met geregelde bewassing en een kopje koffie  Maar deze gedachten als defaitistisch verworpen en samen met Judy gekeken naar Venus die in conjunctie stond met de maan 
Beleef noord Nederland waar iets gaat boven niets,  geknutseld laagland reikt van monnikshand tot euro zeedijkhoogte,  waar herenboer zijn zweep liet knallen over dikke paardenbillen.  Manshoge terpen  afgeroomd tot nederpolderpeil.  Bedijkt en veilig schurken kleine eeuwenhuisjes  zich tot dorp langs  lang bedwongen  diepen, kaarsgelijnd en dicht met riet geritst.  Waar overal en  nergens heen de horizon verstoppert met de wolken 
Waar zijn die schandpalen gebleven, met vijf gaten voor polsen, enkels, nek, zo afdoend geacht voor kleine diefstallen, scheldpartijen, overtreding van het weideverbod en schulden tot twaalf gulden? Het hout, mooi glad en vettig geworden rond de openingen heeft kennelijk mild gebrand, geen museum bewaart er een spaander van.
Ieder gedicht dat ik schrijf is het laatste, is mijn dood.  Dan smelt mijn gezicht bijzonder groot uit mijn lijf, in mijn schoot.  Als ik wegloop mors ik een hoop dode manen en kruip-organen,  en ikzelf dool, zo dun dan zo fijn van vrees als een Chinees symbool voor 'man',  (een lijn voor gebaar, en een voor voet, waaruit bij mij nog wat inkt bloedt)  heen.  Schaamte: het oor groeit het eerst weer aan, spitst, st:leest iemand dit voor Dan zwelt een oogbal,  ontluikt en tuurt: weent iemand al? En dan spruit bang mijn ellendige bonzende inwendige uit.  Om zich te bevredigen staat daar dan vlak achter de lezende een geheel volledige dodelijk vrezende Vroman.
kinderen die leren lezen zitten in lokalen uit te rusten van onrustige verhalen  er hangt een stilte zoals tussen auto's  op parkeerkerreinen en tussen bomen  en juf beklimt het podium met wit papier  kinderen die leren lezen hangen letters te drogen aan de wanden van de klas  in de winter steekt juf de kaarsen aan en kinderen die leren lezen mogen zingen  en ze beschilderen papier met de lievelingskleuren van hun lievelingsdier  kinderen die leren lezen denken aan de slaap van de komende nacht
hij had hen zoveel willen zeggen, zoveel over wat hem bezighield en wat hij beleefde, zoveel ook over wat hem in hen opviel en dat zijn moeders ogen even mooi even wijs waren als vroeger al was ze weer dikker geworden en dat zijn vader beter gekleed was dan ooit en dat ze niet moesten zeuren over wat volgens hem onbetekenend was en dat - , hij had hen zoveel willen zeggen over hoe wat hem betrof de tijd voorbijging maar het bleef bij de dingen die iedereen altijd zei en hij was blij toen ze weg waren en hij over hen kon nadenken alsof hij toch alles en alles gezegd had.
Elk ontstaan is op grensvlakken druppels van de ene wereld uitspattend en aanpassend aan de andere  toen het water stil werd en koeler ontstond door de inval van licht leven en waar de zee het land kust (dans van eb en vloed, elke golf herhaalde paring) beginnen telkens niewe landdieren en ook de terugkeer van land naar zee van lucht naar zee, naar land elke grensovergang verrijkt dwingt tot nieuwe eigenschappen 
Geen bergruggen, lawines, watervallen in dit land, alles details een slootkant madelieven. Hollandse kikkers. De mensen zijn reusachtig.
Herinner je 't Vondelpark en hoe de dagen kouder werden daar, hoe vanuit de kamer naast het Leger het station ging drijven op de Amstel die wij blauw dachten.  Denk aan het vignet in Fodor toen je zei: Een zoon. En het regende buiten om je glanzend lichaam.
Ik open 't raam en laat het najaar binnen,  Het onuitsprekelijke, het van weleer  En van altijd. Als ik één ding begeer  Is het: dit tot het laatste te beminnen.  Er was in 't leven niet heel veel te winnen.  Het deert mij niet meer. Heen is elk verweer,  Als men zich op het wereldoude zeer  Van de miljarden voor ons gaat bezinnen.  Jeugd is onrustig zijn en een verdwaasd  Hunkren naar onverganklijke beminden,  En eenzaamheid is dan gemis en pijn. 
ik zie haar nog wel eens blond en aangepaste lippenstift verkreukeld perkament van dichtbij  een vrouw met bontjas in een bus tas dichtbij haar lippen dicht op elkaar want je weet nooit wat er kan gebeuren  de ogen vosachtig wantrouwend achter de kooi van een modieuze bril  dan zit ze op de bank en praat ratelend uit een oud plakboek en kijkt me aan  haar buik is leeg de eierstokken reeds lang verwijderd  een koude oorlog heb ik daar vertoefd en moet toen reeds, in '43, afscheid hebben genomen.
Het raam maakt een kier en de tafel tot hier breekt op slag  en de tafel is niet bij het raam maar hier naast me gaan staan aan de voet van de tafel valt het kleed van de tafel  in het licht van het raam buigt het blad een armlengte knikt in de elleboog een reep in de lade, kruimels paperclips  het stuk karton dat de tafel recht en het raam openhoudt
Zou je liever doof of blind of niet meer voelen, zonder reuk of snoep? Viel ooit de neus, is dat nu jammer. Hij ruikt zo lekker soep en hoe vergeeld papier hij weet de wierookgeur van Griekenland snuift liefde, kerstboom, haring. Dus nee hij niet, liever het oog dan dat alle rimpels kent in het gezicht de kleur van zalm en winteravondlucht? Te erg dit spel voor wie met volle hand het ongemengde deeg in duikt, vervuld van botergeur en eierstruif en Bachs verliefde alt: Bist du bei mir, gaan we  nog niet naar het einde maar vrolijk verder kreeften eten en van elkaar het zachte vel. Geen pink kan hier gemist, geen oogopslag. Elk zintuig kent ons tot de puntjes baant ons een weg de wereld in en leidt ons tot verslaving. 
Hardnekkig trekken zij, beklemd, het klimop over hun dood blad omhoog dat groen en ongestorven in ranken naar beneden hangt.  Zij zijn de onverwachten die de wind niet kan ontbloten, die zich niet ontdoen en snakken leeg te ruisen, kaal, niet eeuwig groen.
Een nieuw lied voor de Heer die de vogeltjes schiep En hun wijzen van iedere dag Die de treurwilg tot eindeloos treuren riep En de vrouw tot haar eeuwige lach  Een nieuw lied voor de Heer die de goudvissen goud En de roodborstjes rood heeft gemaakt Die de golven der zee, en de bladeren van 't woud Met zijn vinger heeft aangeraakt Die de kolibrie schiep, en de adelaar schiep Het viooltje en de orchidee Die de schelpen en zwaardvissen liet in het diep Van dezelfde bedelvende zee Die zijn adem laat gaan langs het slapende land Tot het wenend van weelde ontwaakt Die de dauwdroppen droogt met zijn heilige hand En de zon tot zijn heilgenoot maakt  Een nieuw lied voor de Heer die het meer en de lucht En de straten vol zonnelicht goot Die de leeuwerik leidt tot zijn duizelende vlucht En de vlinder tot vlinderdood  Een nieuw lied voor de Heer die een durend nieuw lied In de mond van mijn moedertje lei Die zijn licht in haar zuivere blik achterliet En haar zei wat zij zeide tot mij  Een nieuw lied voor de Heer die van ieder nieuw lied Het ontstaan en de maker is Die het voorzingt in water en woud en in riet In de steeg en de vensternis  Een nieuw lied voor de Heer, voor de Heer Die accoorden en woorden ingeeft Aan de dichter de vrouw en het kind, o en meer dan aan weerklank en stem in hem leeft En zijn naam zij gezegend de eeuwigheid lang Zij gezegend de naam van de Heer Van de opgang der zon, tot haar ondergang zij gezegend de naam van de heer die de sneeuwvlokken zendt als de wolkige wol en de rijm als verdwarrelende as Als hij spreekt lopen alle stuwmeren vol En alles smelt wat bevroren was O gij wateren looft en gij landstreken looft En gij vogeltjes looft onze Heer En gij vuurtongen looft, en gij dauwdroppen looft Alle boomtoppen looft onze Heer  Een nieuw lied voor de Heer, met pauk en cymbaal
De dood is me schrikken. Ik raak er  niet aan gewend. Nu is de dochter van onze hond die dood is, dood: het bloeden  wou niet stoppen. In haar plaats loopt onverschillig de poes achter mam aan die door moet. Nee ze leert niet hoe  te blaffen. Stil streelt haar staart langs moeders benen, een soort van trotse troost. Triomferen is katten niet vreemd.
Als een verwante, met niemand heb ik de hoop gemeen Met niemand de keuze van de liefde Waarmee ik eenzaam leef, waarmee ik wankel Bewegend maar bedwongen door het mateloze landschap Waarin de dood de aren leest. Ons blijft alleen de tijd en niet het vluchten En alles dat op de aarde beweegt, Ons blijft de laatste reis van twee vermoeide mensen Het afscheid nemen van de voldragen schoot.  Voorgoed. Zoals iedereen het zag, zoals iedereen het hoorde En zoals ook iedereen zal vergaan Naargelang de afstand naar de verte, de gloed Doorheen de schaduwspelen van mijn schaduw. Als een verwante versteen ik met de geur van de vrouw En het verkrimpen van de kevers op het dodelijke mos.  Terwijl de waarheid het afgrijzen verwekt, Een wilde wolk wordt, en wormen willekeurig De eerste balk van ons huis doorboren, Kom ik naar je toe en betast ik jouw kleren Ik kus je, gebogen, gehurkt en verscheurd. Opnieuw worden wij ouder en kleiner En roekelozer in de gestage regen, Waarin wij de rouw dragen voor de vele voorbije banden Verder door de lage landen van de landerigheid.
Heden voelen mijn voeten zich goed in hun sokken en die weer in hun ruime maar nog niet sloffende schoenen.  Waarom dan niet de paden op, de bergen in, de velden over bij deze stad vandaan waar stegen uitlopen op steigers  niet meer door boten gebruikt. Wel kan men daar gaan staan uitkijken over het eeuwig veranderlijk zichzelf blijvende water,  ervaren dat tussen benauwenis en ruimtezucht een afgepaald maar onbeklemd domein kan liggen: dit met een dagmars af te ronden  eiland.
Maart is een zachte voorjaarsmaand bomen in bloesem vogels in nesten kinderen zingen met elkaar –  wat is een dag, alweer een jaar…  Mensen, blij dat de zomer komt, lopen buiten zonder jas zitten al even op een terras spreken vrolijk met elkaar –  wat is een dag, alweer een jaar…  Het lijkt of er niets veranderd is: zacht zwoele kruitlucht
Ik had vanavond naar het stadspark willen gaan om voorgoed af te rekenen met het verleden, maar 'k bracht het niet verder dan halverwege, toen heb ik voor een venster stilgestaan waar ik iemand piano hoorde spelen. Achter de bomen wies een stille maan en al het leed is van mij afgegleden. Langzaam ben ik de weg naar huis gegaan.
In mij is een jonger vrouw dan ik met lichter ogen en smaller handen. Zij staat op kleine gespitste voeten door mijn ogen naar buiten te zien. Zij kijkt naar de dagen, naar licht en naar kleuren, ziet alles verwonderd, ziet alles heel schoon. Beiden verlangen we, dat zij kon spreken, dat zij kon bewegen en leven en breken de donkere, die om haar woont.
Hoe nabij ik ook toesla, na een tijdje lijk ik  weer verdwenen als altijd.  Maar hoe ver ik ook wegtrek uit je veilige heden, altijd ben ik naar je onderweg  en blijf ik in je aan het woord, net niet verstaan door je schichtige oren  die van geen stilte mij onderscheiden. En voor je het weet ga ik weer in je   tekeer en flakkert je denken als kaarslicht onder mijn maanloze vlagen. Hoor maar.  Kom ik als ziekte dan snoep ik al aan je. Kom ik als diepte, dan zul je mijn bodem  nooit raken. Kom ik als water dan lijken mijn oevers in niets op een kade.  Ik ben al bijna bij je. Als een zuigeling een wereldoorlog zul je mij smaken.
Er hing een kraai in de lucht toen je me brak toen je me stak met het touw dat klom als ik zong  bij de buren huilde een kalf met scheurende uithalen om zijn moeder en ik lag in duizend delen tussen de melkplassen die in het blauwe uur jouw kleine huis besluipen.  Wee je lange benen als je vergeet een stukje op te rapen.
De baby slaapt en zijn vader slaapt, de witte kater wulps tegen hem aangevleid op de divan. Het huis vol suizend geluid het licht komt gesluierd de kamer binnen en in de keuken komt de waterketel ruisend klaarop de gloeiende plaat. Voorzichtig schenk ik koffie op niet overhaast en niet te traag maar in het juiste tempo.
De slaap komt, het lichaam leeg. Was ik gordijn, dan ging ik dicht zoals de steen altijd, dan hing ik als gewicht aan klok tik tak, dan steeg het bed in een mum van pijl  mijn gaap in. Binnen gaat de bedstee open, mijn gedachte spelt het lichtruim - een hooiberg richt zich naar de vinder: Past de glazen schoen je voet? Kan ik zeggen dat je bent, je aankondigen,  lippen eerst? Waar lucht was gaat de gaap dicht, over en uit, het doek valt in de dag, daar veegt de wijzer spleen overheen. Dicht is buiten vaste mist - en het lichaam is een wolk van geen,  daar vliegt het landkaartje doorheen, dag vlinder! Je vleugels zijn handen als ik ze aan je voorlees, mijn kleuren je landen als ik me aan ze doorleef, zo is het wachten op de pop in de dop.
lege letters rijgen zich als kralen aan een koord  langzaam 
Ik sloot mijn ogen en was in een donker bos, zodat ik ze weer kon openen; de rechte stammen stonden ordelijk en  los, het loof was zwaar en hing tot op gelijke hoogte, de kruinen grepen op gesloten wijze in elkaar en het was er vochtig  en verademend; een ruimte waar ik mijn ziel bevrijden kon uit het on-eigene en wat haar inspon en verstikte en waar  ik ook zelf mijn ik te eigenen leggen kon, in aarde zijn en zich vertakkend loof en ondoor-
er staat geen reclame op de tram maar lichamen zonder hoofd misschien is het niet slim om in te stappen  als de tram met een schok in beweging komt, de bocht om vliegt moet ik nog kiezen voor een stoel die met de graffititekens dan maar  straks gaan de zwarte knoopjes stuk dan moet je mee met de smalle bestuurster heen en weer, heen en weer, de hele dag lang dan wen je wel aan je eigen tramstoel en  aan de andere reizigers met wie je, achteraf, kunt praten als met niemand anders over die ene dag, die dag in de tram.
Van kindsbeen heb ik kennis van een wak. Denk ik het in dan denk ik mij in de voorbedachte winterdag waarop ik, spijbelend, in de late ochtendschemering, een onbeschaatste, mensverlaten wijde Ankeveense Plas beging waarin mij wachtte steeds hetzelfde en mij toegedachte wak. Denk ik het in dan denk ik mij in dit wak totdat het zingen gaat van zonk, het zingt zich naar mijn oor een wak en wordt niet waar ik nog naar snak, maar wat ik hoor, een stem, een klank, een klacht.
Broeipotten en zaailingen op de Creiler Flora: zo rood en geel getulpt is het deze winter niet geweest Waar was ik al die tijd?  Om precies te zijn niet ik liet ze broeien dat ze barstten keerde ze tijdig om hun steel te rechten, trok bij min vier alle registers van de lente open  En ik? Ik broeide in het winterlicht maar glazig op hun verbeelding noemde ze zonnedochters met een missie en meer van dat gestamel  Maar zie, ook zonder mij staan ze schuchter van schoonheid in hun kraag gedoken, niet van kunst  te onderscheiden echt
Met de gedachtestroom in het lijf zindert de schaduw van de wandelaar. Als hij passeert dan zwijgt het vee en lichten open plekken in het struikgewas op. Het getik van zijn wandelstok ratelt in onze dakgoot.  Versta jij, pas aangekomene, al de kunst van het snel over je schouder kijken? Geef een ruk aan je hoofd en je zult zien hoe de schaduwen van deze wandelaar wegspringen de velden in en hoe dat gedachtegoed in de beschutting van het gewas de middaghitte overleeft en met de schemering onze huizen binnentrekt.
Het feit dat ik in Holland ben geboren,  en bovendien precies in Amsterdam, bewijst toch wel dat ik ben uitverkoren: ik kreeg de hamvraag en ik won de ham.  Een ander wordt geboren in Vietnam of raakt bij voorbaat in Algiers verloren, maar ik, die zo terloops ter wereld kwam, mag rustig tot de blijvertjes behoren.  En ook het tijdstip was perfect gekozen: te jong voor crisis, oorlog en verzet. Wat dat betreft zat ik dus ook op rozen, want niemand gaf mij later een brevet van onvermogen in het goede of boze.  Mijn leven is een aangenaam verpozen, een ander krijgt de schillen en de dozen.
Toen ik niets meer deed wist ik wie ik was van alle mogelijkheden nog het meest simon vinkenoog uit stilte ontstaan af- en aanwezig, warm en koud, waterpas.  Wat ik tot nader order was bekend en onbekend niet langer meer dat maar een en al oor in de wetenschap dat
Mijn eenzaam leven wandelt in de straten,  Langs een landschap of tussen kamerwanden.  Er stroomt geen bloed meer door mijn dode handen,  Stil heeft mijn hart de daden sterven laten.   Kloosterling uit de tijd der Carolingen,  Zit ik met ernstig Vlaams gelaat voor 't raam;  Zie mensen op een zonnig grasveld gaan,  En hoor matrozen langs de kaden zingen.   Kunstenaar uit de tijd der Renaissance,  Teken ik 's nachts de glimlach van een vrouw,  Of buig me over een spiegel en beschouw  Van de eigen ogen het ontzaglijk glanzen.   Een dichter uit de tijd van Baudelaire,  - Daags tussen boeken, 's nachts in een café - Vloek ik mijn liefde en dans als Salomé.  De wereld heeft haar weelde en haar misère.   Toeschouwer ben ik uit een hoge toren,  Een ruimte scheidt mij van de wereld af,  Die 'k kleiner zie en als van heel ver-af,  En die ik niet aanraken kan en horen.   Toen zich mijn handen tot geen daad meer hieven,  Zagen mijn ogen kalm de dingen aan:  Een stoet van beelden zag ik langs mij gaan,  Stil mozaïekspel zonder perspectieven. 
Ik zag de mensen in de straten,  hun armoe en hun grauw gezicht, -  toen streek er over de gelaten  een luisteren, een vleug van licht.   Want boven in de klokkentoren  na ’t donker-bronzen urenslaan  ving, over heel de stad te horen,  de beiaardier te spelen aan.   Valerius : - een statig zingen  waarin de zware klok bewoog,  doorstrooid van lichter sprankelingen,  ‘Wij slaan het oog tot U omhoog.’   En één tussen de naamloos velen,  gedrongen aan de huizenkant  stond ik te luistr’ren naar dit spelen  dat zong van mijn geschonden land.   Dit sprakeloze samenkomen  en Hollands licht over de stad –  Nooit heb ik wat ons werd ontnomen 
Jacob, Izak, Sara, Kain, Onan, Onan, Terebint - zo spel ik mijn naam wanneer ik mij in Israel bevind.  Ben ik in het rijk der Russen spel ik daarentegen zo: Josip, Inna, Sjostakovitsj, Katja, Olga, Olga, To.  Maar aan Brusselse loketten bezig ik hun zoet patois: Jefke, Ickxske, Sjefke, Krieckxske, Olland, Olland, Toetatwa.
Je ligt zo neergelegd te slapen met twee ellebogen als wapen en een kroontje haren aan je haar al kijk ik er maar even naar ik sla tot in mijn schoot alarm en rijm een zoontje in je arm
Terwijl je uit ‘t raam staart laat je de vingers ongeduldig trommelen op het hout van de vensterbank   en vraagt me met zeurderige klank wanneer of we gaan schommelen  je heft het gezicht en lacht me toe terwijl ik jam van je mondhoek veeg je kijkt me aan maar je blik is leeg en geeuwend zeg je: ‘k ben zo moe  De pop bungelt; z’n kop beneden in de omklemming van je armen die hem wiegen, stil en tevreden  ik zet m’n naam en hoe laat ik kwam in het boek dat klaar ligt in de gang
Men moet de mooie dingen mooi laten zij heeft een vriend, ik ben getrouwd men moet de mooie dingen mooi laten voor een avontuur ben ik te oud  Dat neemt niet weg dat ik haar erg leuk vind 's morgens aan de koffie is zij mijn zonnetje ze heeft een rok met buidelzak daar zou ik graag in willen zitten  Zij scoort nauwgezet rattenagressies ik zit in de bibliotheek en schrijf de enkele keer dat ik haar spreek springt er mijnerzijds een vonkje over  Men moet de mooie dingen mooi laten en blij wezen dat men gelukkig is men MOET de mooie dingen mooi laten en toch oog hebben voor het gemis
Vandaag de krant opengeslagen, de koppen vluchtig langs gescand, in hoofdzaak honger, armoede, ellende waarvan ik langzaam leerde dat het wende, leven gaat verder, zo is ons bekend.  Maar kijk dan, onderweg naar school, een moeder met haar kind op straat vermoord. Ik zag hen liggen 's avonds laat bij het journaal. Een nieuwsflits met wat beelden, geen verhaal van wie of wat ze waren hoorde je geen woord.  En luister, verder weg, opnieuw een autobom, weer achttien huizen waar
Dit is de tijd. Je mag zeven keer raden. Zeven maal zeventig keer heb je de tijd om gissend en missend, door schande en schade wijs, te ontkomen aan de kwade droom van de wenteltrap eeuwigheid.  Dit is de tijd, de tijd om te zorgen, zorgend staan met je rug naar het vuur, bloot aan de dood, in het leven geborgen, lezen de schaduwen van morgen spelender-, spellenderwijs op de muur.  Dit is de tijd. God zelf staat zonder zich te verroeren andersom. Dit is de tijd. Er gebeurt geen wonder, maar Hij telt langzaam van een tot honderd, tot honderdtien... en dan: "Ik kom".
Deze lente gaat het toch weer over jou hoewel ik er langzaamaan wel moe van ben  moe van regen, wind, flarden bedrieglijk blauw in de lucht, vage beloften van het einde van de kou.  Ik weet wel dat ik toch weer van je hou, maar moeizaam soms, met dat doelloze  van vogels die er van lijken te houden in regen en wind te blijven rondhangen boven het land.
Mijn vader verloor 's winters zijn verstand. Als 't ijs op het kanaal was te vertrouwen Bond hij meteen mijn schoenen met wat touwen Aan ijzers met een houten bovenkant  Je moet verdomme glijden en niet sjouwen Riep hij me toe, maar ik bewoog onthand En wankelde door niemandsland, Een trage beer met ingepakte klauwen  Als vroeg mislukte koudefront soldaat Besloot ik toen voorgoed te deserteren, Zo'n ijsvloer is een bodem van verraad  Hoewel ook warme grond me tegen staat Sinds ik ontdekte dat men trage beren Leert dansen op een gloeiend hete plaat
Stralend-witte vader, in een snorrende wolk hommels op de aarde neergedaald.  Lieve moeder in het groen gelegen, brandende van boterbloemen; bunkers.  Zing ik als de kindren zongen, bommen, bommen, goede bommen, op de aarde neergedaald.
Met de zwier van een zomerse marktkraam waait ze luchtig door zijn seizoenen verkoopt de zwaarste zaken in katoenen en papieren kusjes zonder logo of een naam  ze verpakt met de allerlichtste kooswoorden een knipoog en een bundeltje slotakkoorden  gretige handen ritselen door haar waar de planken buigen en het zeil waait op matzwarte schoenborstels, veters drop heel of een half, alles hangt daar al klaar  gewassen en ontdaan van veel venijn stuksgewijs, alleen de glimlach per dozijn
Zoals zich in het voorjaar soms nog één bruin appeltje verbeten vasthoudt aan de tak die bijna weer in bloei staat  zo hangt zij aan het leven. Kogelvrij door crème en rouge maar met het vaag vermoeden dat de dood loert door het sleutelgat.
Je zit in mijn kijkdoos. Het deksel blijft dicht. In Zweden misschien ben je later gaan wonen. Misschien ging je varen. Misschien bak je brood. Maar evengoed zit je hier achter een krant in het café om de hoek. En misschien ben je dood. Maar je zit in mijn kijkdoos. Ik kijk elke dag. En zie steeds opnieuw hoe je mij niet eens zag.
Elke ochtend, tussen het aandoen van zijn linker- en zijn rechterschoen trekt zijn hele leven even langs. Soms komt de rechterschoen er dan  bijna niet meer van.
De zon daalt, wij hebben ons verinnerlijkt in ons bootje en varen zoet vereenzaamd in een landschap waarbij ik roei en jij met elegante handslag het water in het water schept opdat wij zinkende niet zinken in het water waar zo pas zie ik omkijkend land was en ver voor mij op de kant was de kindertijd en wuift nog o god wat hou ik toch van de knieën uit je rok!
't Gras is gemaaid, de bloemen staan op stelen, de blaren hangen keurig aan de boom. De een heeft een huisdier wat te bevelen, iemand te strelen, iemand te slaan, de ander zichzelf om mee om te gaan.
In dit huis wil je blijven wonen en sterven. Je moeder schonk je de luiken, je vader Heeft tot zijn tachtigste in de tuin gespit.  Nu zijn ze verdwenen ergens in jou, op een plek Waar ze niet moeden dubben en peinzen En waar ze in een lieve stilte luisteren Naar een lang ironisch verhaal.  Ze overwegen te verhuizen naar je kinderen.
En lachend gezegd: 'We hebben de dagen gevuld Met vrijheid en vreugde'. Verzwijgen  Dat ik alleen reed  Door het Brabantse land. Naar wie, de weifeling, Naar niemand. Rijden. Vond het landschap Treuriger dan ooit Veranderd.
Wie zal in mijn schoenen lopen? Wie van mijn vriendinnen dromen? Wie terecht gelukkig zijn met mijn schilderijen, wie mijn boeken niet lezen, mijn saldi nadelig ontdekken. Maar op is nu eenmaal op.
Vrouwen, de gevulde van veertig zitten in hun vlees als in een  luie canapé. Wulps en weelderig en weldoorvoed. Onderuitgezakt, gewichtig opgepropt in negligé.  Ingekapseld, vetgemest en opgefokt. Veelal voos dan vast geslibd. Kooitje open, deurtje dicht -  stom wicht dat de geur van het hooi is vergeten - vlinders van het zwaargewicht.  Vleugellam en nooit ontpopt. Larven opgekropt met huisarrest. Gevangen in hun nest, genesteld in hun vlees - mijden ze de lucht, missen ze alles maar komen ze niets te kort.
ik wist het niet dat ik iemand zo kon missen een vis het water een vogel de wijde lucht adem happend naar jou zwevend op de thermiek die met jou en mij opeens ontstond jouw vingers verknoopt  met die van mij  wie van ons twee hakt hen het eerste door en valt als Icarus in een van god en mens verlaten zee als eerste of zullen wij ook daar zielen zoekend naar elkaar
Zit ik rustig aan de oever van mijn stille binnenzee komt een scheepje langs gevaren met aan boord mijn liefste fee roept de stralende gestalte van de kleine boot mij aan loopt het tegen hoogtij, vraagt ze anders moet ik verder gaan.  Gooi het roer om lieve dame ga in godsnaam niet voorbij
Veeg elk verschil van mening van tafel  Haal uit de kast je mooiste glazen  Vul ze met wijn of met bier van gember  Laat ons drinken en zuipen als dwazen   Veeg met het schuim onze prilste zonden  Laat ons vergeten wat ons onderscheidt  Laten we klinken op onze banden en standen  Zijn voor altijd, voorgoed, verleden tijd   Veeg met de drank de vlekken van gister  Op al het verdorvene van onze ziel  De strijd is geluwd, de wapens vernietigd  Geen bloed dat nog bruist in het zog van het kiel   Veeg met je hand het schuim van de lippen  En zing over je land en leer mij het lied  Schrijf mij de woorden met je stem en je blikken  Leer mij je liefdes en je diepste verdriet   En ik zal je leren hoe de natuur te bestrijden 
Vroeg in de ochtend ontmoette ik het vogelmeisje.  ‘Waarom ben je zo bedroefd?’ vroeg ik aan haar of zij aan mij.  ‘Omdat wie mij zoekt komt als ik er niet ben  en schreeuwt en huilt omdat ik niet te vinden ben;  ik kan het niet horen en het maakt mij bedroefd.’  Neergelegd
Twee mensen De een is aardig, de ander is aardiger. De een haalt de waarheid boven water, de ander haalt de waarheid boven water en wringt haar uit. De een verbergt zich, de ander verbergt zich en is onvindbaar. De een valt, de ander valt en staat weer op en valt opnieuw. De een klampt zich aan de ander vast, de ander klampt zich aan de een vast en krabt hem, bijt hem, knijpt zijn keel dicht, laat hem niet meer los. De een denkt aan zijn liefste, de ander denkt aan zijn liefste en aan de wereld en aan de congruentie der dingen en de Heilige Augustinus en hoog oplaaiend vuur. De een is alleen, maar zo eenzaam als de ander is alleen een hond, in een hok, verkommerd.
even verdop, aan een rivier misschien, of midden in de bossen zou het nog wel rustig zijn, dacht je, en je bent vertrokken. waarschijnlijk met de eerste trein die eruitzag als een dier zonder behoefte aan skelet. wel leek het sprekende op haar maar spreken kon het niet, en ook geen kleren dragen, laat staan een koffer laten staan op een vergeten kade.
Van die avonden met huisdieren, met  kinderen ook, aanvankelijk, in achtertuinen gezeten, wat keuvelend, wat aaiend, natuurlijk drinkend, en zuchtend, zo nu en dan,  met die muggen,  totdat men maar naar bed gaat zonder daartoe werkelijk besloten te hebben -  van die avonden  waarop men - vreemd voldaan - op wat voor wijze dan ook echt beseft wat zomer is.
Aan het eind van de straat kijken twee oudjes door het raam. 'Schat, de vuilnisbak wel buitengezet?' 'Donderpad? Die kat zal ik vuur doen vreten.'  Daag het monster niet uit, schrob je eigen stoep vooraleer zwarte ruiters je berijden.  Over liefde zwijgen en in stilte lijden. De zee is grijs. Vergeet-mij-niet en ereprijs.
schrik is een valse spiegel  trap er niet in  als de schrik je om het hart slaat blijf er niet in steken  het is jouw plicht de ban te breken
Lieverd moet naar zijn kamer gaan. Moeder wil even ernstig praten met het bezoek, met de deuren dicht,  met lieverd uit de weg. Lieverd klompt de trap voor de helft op en dan af, sluipt naar het sleutelgat -  ik mag alles weten van mezelf, maar wat is ongeoorloofd schoolverzuim? Wat zijn concentratiestoornissen? -  Op tenen sluipt lieverd naar boven Lieverd zoekt in mams slaapkamer wel naar een geheim dat hij begrijpt.
dit dwergkonijntje laat zich bibberend bekijken ...waar zijn je handjes dan? volk stuift op platte gympen uiteen  zo'n hoofd is een hard ding     -weg uit deze dimensie! dit meisje poetst haar paardenstel haar meester verstopt zich ik kan al bijna een staart  hier zijn haar handjes ze laat haar verse vrind heus niet buiten staan  (zeker en vast nie)
De straat is nat, de lucht is vol van regen het licht weerkaatst zich op mijn glimmend pad in elke winkelruit kom ik mij tegen alsof men mij daar zomaar over had...  het geeft me zo'n gevoel van niets te wezen van hier verloren lopen, ik blijf staan om in het glas mijn eigen ik te lezen maar 'k zie mijzelf alleen beslagen aan  als er niet meer was dan dit moede denken niets beters dan de dag van mijn bestaan geen hand van ver mijn hoofd omhoog zou wenken hoe kon ik verder dan... en hier vandaan.
Er brak plots brand uit in het Museum van Moderne Kunst. Ben Shahn, Robert Moterwell en Man Ray dienden haastig van de muur gehaakt en weggebracht. Ik keek toe, de handen rustig in de zakken. Heimelijk legde ik de eerste steen van het UNO-gebouw (1949). Buiten, in de zon van 5th Avenue liep een meisje uit Californie, ik telde haar zomersproeten. Achter een uitstalraam serveerde een neger warme hamburgers. In de verte loeide  een brandweersirene.
Leeg - de brede lege stilte van het strand. Kriskras ontspoorde vogeltred verspoelt in golfslag  de zilte zandloper dicteert opnieuw, opnieuw en eindeloos tot plotseling  als laatste ademtocht
Te wachten op de trein, uiterst moeizaam  over de grijze brug, een gele bloem springt  open, helder in een draai, en valt niet om.   De bloei is een begin, de trein loopt prachtig  binnen, is een engel, strijkt langs de perrons.  Om niet te verdwalen stappen we in, jij,  bedachtzaam, tilt je koffers, probeert opnieuw een brede lach. En staart. Breekt het landschap in,  regen slaat het raam, rechts een huis gegeseld ­   zag je dat, een tuinschuur klapte open, er golven  hagen op de wind. Onvermoeibaar kuiert  de landweg, wegen binnendoor, staat  onverwacht een ladder, glimmend, hemelhoog.  Scheert een flits van een signaal ­ dat er iets is, langzaam voortduurt, en alles nog te gaan. 
Jij beweert van niet maar toch zijn die kleine rode adertjes definitief geworden op mijn been - jaarringen na het derde lot - en ook de groefjes in mijn buik, als ik er wat zonnecrème op wrijf denk ik wel eens terug aan mijn benen en mijn buik van toen en aan mijn klein overbodig behaatje dat er toen eigenlijk alleen maar was om door jou losgeknipt te worden in het bosje na schooltijd of om zichtbaar te zijn onder mijn truitjes voor de banken achter mij.
Nu het nog licht is zou ik graag een ander willen zijn, een haas die zich een hoed opzet en man wordt. Door spiegel wil ik gaan, raadsels van aangezicht tot aangezicht bezien, en weten dat ik niet alleen een haas ben maar in 't licht van deze spiegeling een man met hoed, een ander dan men kent, niet bang voor jagers of voor strikken, mijn eigen jagers zelfs mijn eigen strik verschijnt daar  in het lacht als man met hoed.
Het fileermes heb ik klaarliggen. Wie ben je? Ik zal het weten.  Keurig zal ik je na het fileren weer aan elkaar naaien.  Want zo ben ik ik heb liefde
van buiten komt het en omvademt ons zoals een ongeziene hallucinogene mist die  ademtocht na ademtocht zich afzet, condenseert en druipsteen vormt totdat een samenstel ontstaat dat als vanzelf  de plaatsen kiest waarheen gehoorzaam onze allersnelste voeten gaan tot ze ijkoud en dan  van marmer zijn.
grasveld onder groen en donkerblauw diagonaal bestaan wij tussen de kantines waarom ik toch niet  met je trouw  omdat hier overdag de jongens korfbal spelen die taal en dood  in tijd verdelen
Overspelig is de dromer Die in winter, herfst en zomer Met al die geile vrouwen speelt Die zich vol met drank laat gieten Van de liefde wil genieten  En zijn vrouw genot ontsteelt  Op deze drie kwartalen rente Teert hij verder in de lente En zijn vrouw barst van verlangen Hij eet en drinkt voor zijn potentie Zonder verdere pretentie Want hij leeft in droomgezangen  Komt de zomer, herfst en winter Dan veert hij op en gaat naar ginder Waar de willigen wachten Hij geniet en speelt weer de verliefde En zijn vrouw die hij niet beliefde Lacht in heim’lijke gedachten  Want na deez drie droomkwartalen Komt de man verzorging halen Moe en afgeleefd
Soms loop ik 's nachts naar het Victorieplein, Als kind heb ik daar namelijk gewoond. Aan vader hand zijn zoon te zijn, Op moeders schoot te zijn beloond  Om niet. Om niet is het, dat ik hier ga, De vrieskou in mijn jas laat dringen, Alsof de tijd zich ooit zou laten dwingen, Terwijl ik roerloos in de deurpost sta  Om thuis te komen. En zo simpel is de gang Om tot dit moeilijk inzicht te geraken: Dat ik geen kind meer ben; dat ik verlang  Naar iemand die nooit kon bestaan: Een jongetje dat alles goed zou maken -  de tijd die stilstond en hem liet begaan.
Tussen zijn aankomst en zijn gaan ontkwam de tijd die nodig was geweest om te bestaan. Zoveel wist hij. Maar onder aan het strandhotel richtten zich de golven op en vielen neer. Soms trad in deze buldering ineens een stilte in. Het was alsof het eiland dan zichzelf vernam.  Dit is de tel waarin de tijd in haar geheel opnieuw verstrijken kan. Hij kreeg de tijd! Hij kreeg de eeuwigheid. Hij kreeg maar liefst de zee net niet verzwolgen door de zee.
De winter en mijn lief zijn heen. Er zit een merel op het dak, zijn keel beweegt, zijn snavel beeft alsof hij in zichzelve sprak.  Hij luistert: uit een verre boom klinkt als het ketsen van twee stenen een vonkenregen van verlangen zo luid, zo helder en zo bang.  De merel stort zich met een kreet vol wildheid in de voorjaarsvlagen. Ik kan het bijna niet verdragen: mijn voorjaar en mijn lief zijn heen.
Ze zijn al weg uit water en moeilijk van bewegen verruilen zij hun zwijgen voor angstaanjagend kwaken.  Op de begroeide oevers klapwieken zij omdat ze niet hun snavel ongestoord in water kunnen steken.  Met tegenzin op vleugels verlaten zij de grond, hun zware lichaam  trekt uit zicht het donker in.
Die bloedrode lichtvlek – misschien de maan. Dan heeft een zandstorm haar afgeduisterd, Maar als die vlek de zon is, moet alles vergaan. Er wordt niet meer gesproken, wel gefluisterd. Enkelen zoeken de weg langs de kerk Waar twee monsters rukken, reuzensterk, Tuimelend aan een metalen keten, Met razend gebrul. Ik had nooit geweten Dat zo woeste dieren daar lagen gekluisterd.
Voor als ik dood en dement ben het groen wat meer goud en zilver, de berg wat meer dorp en schors, het meer wat dieper naar villa's, de dalen wat kleiner en suite, de klokken wat dichter naar krekels, de wereld met uiterste precisie meegenomen in het schort van het meisje voor dag en nacht.
Van deze plaats af kan ik alles horen. Ik hoor de tafel kraken onder het gewicht van borden. Ik hoor dat er kinderen worden geboren. Steeds hoor ik kinderen geboren worden.  De kamer vult zich met geluid. Ik hoor het roesten van het slot. Ik hoor het rotten van het fruit. Steeds hoor ik hoe het fruit verrot.  Ik kan alleen maar luisteren en zwijgen, alleen maar luisten naar wat mijn vader leest. Elk woord begint met dat onrustig hijgen. Ik ben er niet. Ik ben er nooit geweest.
Je denkt: Er was een tijd, niet lang geleden, waarin Ik botten had die zacht waren als zijde. De meiden Giechelden, ze wogen me en schommelden mijn wieg.  Er was een tijd dat ik mocht denken: Kijk, ik ben Van marsepein. En als dat niet beviel, dan dacht ik: Kijk, zilverpapier. Of een kaars, dan kon ik branden. Jongen en meisje tegelijk; ik zoende m'n eigen handen.
voor A. Marja  koe en paard kakelbont en een huis van karton en op de weg een hond en in de lucht een zon  (het heeft de boom vergeten)  de zon is geel, de hond is bruin de weg is wit - de witte weg - en helemaal rondom de tuin tot aan het huis een groene heg  (maar 't heeft de boom vergeten)  het huis is rood, het dak is rood en uit de schoorsteen komt wat rook waar is de boom? o sapperloot nu is de boom er ook
De oorlog had iets vredigs zoals ook de vrede op oorlog lijkt die niet wordt uitgestreden: in Rotterdam wordt nog gevochten maar in Sloot gaat iemand aan een andere ziekte dood.  Terwijl een machteloze wordt gemarteld glimlacht de moeder tegen 't kind dat tegenspartelt als het gezoogd, gewassen en gestreeld tussen de ouders wordt verdeeld.
Sinds die nacht die ons weer bijeen moest brengen en die ons verder dan ooit van elkaar heeft vervreemd ben je langzaam maar zeker aan mijn gedachten ontglipt. Alleen vraag ik me soms nog af hoe je rode kater het maken zou die 's morgens natgeregend op het bed sprong en ons onder luid gesnor geestdriftig kopjes gaf alsof er iets viel goed te maken. Hij was liever voor ons dan wij voor elkaar, maar hij had dan ook niets te vrezen.
Er is een boom geveld met lange groene lokken. Hij zuchtte ruisend als een kind terwijl hij viel, nog vol van zomerwind. Ik heb de kar gezien, die hem heeft weggetrokken.  O, als een jonge man, als Hector aan de zegewagen, met slepend haar en met de geur van jeugd
Er zit een pad op mijn leven een grote onwrikbare pad die opeet wat ik wil vergeten, opdat de schuld niet ontsnapt.  Zo vet en vervuld het verleden, zo nietig de pijn van de dag, b.v. dat ik je lichaam wil strelen, maar niet bewegen kan. Goedenacht.  Kon ik een naald in haar steken, werd zij onttoverd misschien, een mens, kon de schuld misschien wel geregeld, b.v. ieder de helft.
Het is een dorp Niet ver van hier Een boerendorp Aan een rivier Het is niet groot En vrij obscuur Maar 't heeft een naam En een bestuur  Er is een school Een harmonie Een bankfiliaal Een kerk of drie Een communist Een zonderling En zelfs een zang- vereniging  Nu is 't er stil 't Is wintertijd Er heerst de griep En knorrigheid De dag is kort De hemel grauw En pas maar op Je vat nog kou  De grond is hard De tijd is lang Het leven gaat zijn loden gang Er wordt gewerkt Er wordt gespeeld Er wordt vooral  Een hoop verveeld  Maar zie je 't van De overkant Het kleine dorp In 't starre land Een toevluchtsoord Verpakt in sneeuw Dan denk je aan Een andere eeuw  De dag verkwijnt En waakzaam gaan Nu overal De lichtjes aan Dan is het knus Dan is 't rustiek Een mooie klus Voor Anton Piek
Als we ons dan toch moeten kleden, tegen kou bijvoorbeeld, of in naam van iets, in resten van dit of dat verleden, verhalen en geheugensteuntjes die niets  vertellen dan dat we er al waren in de tijd die bestond voor dit heden -  als wij onszelf alleen in het nu kunnen bewaren door onszelf voortduren uit te vinden in het nu  dan liefst eenvoudig, aan de hand van kleding. Je zit aan tafel. Opeens zie je hoe iemand  ijs overstak, hoe hem de kou beving  of een ander einde en je zegt: kijk, hier heb je zijn schoenen, leren mantel, wanten. 'Waar is de tijd? Hier is de tijd.'
er was een overvloed aan tekenen geweest waaruit al bleek dat het in het geheel niet goed ging meerdere poezen waren weggelopen mijn gezondheid liet veel te wensen over  langzamerhand kwam ik tot het verontrustende besef dat ik mij stukken beter voelde  als er dagenlang niemand thuis kwam  want juist als jij mij heel zacht vast houdt (en toch stevig zoals ik dat het prettigst vind) ben ik zo bang dat je me vragen zult nooit van je weg te gaan  ben ik bang dat je besluit me zo grondig de adem te benemen dat ik voor altijd de jouwe zal zijn
Schrijf de winter staat stil, lees een dag zonder dood spel de sneeuw als een kind, smelt de tijd als een klok die zich spiegelt in ijs  het is ijskoud vandaag, dus vertaal wat men schrijft in een klok die niet loopt, in het vlees dat bestaat als sneeuw voor de zon  en schrijf hoe haar lichaam bestond en zich boog gelenigd in vlees en keek achterom in het oog van vandaag, en lees wat hier staat  de zon op de sneeuw, het kind in de slee het dichtgewaaid spoor, de onleesbare dood
Mijn kind laat mij met buitenlucht alleen, zij blijft op afstand sinds zij uit mij viel. Plastic steekt uit haar afgewend profiel, met apparaten woont zij achter glas die haar weerspannig ademen bewaken.  Als ik tot bloedens toe mijn handen was mag ik een ogenblik haar vel aanraken. Hoe steel ik haar, hoe krijg ik haar ontvreemd.
Kerst in Irak is als iedere dag patrouilles, mortieren, handgranaten, geen water, geen elektriciteit, tanks en geweren in de straten.  Kerst stelt er niet veel voor dit jaar liederen bij een bomaanslag slingers bij zelfmoordcommando’s   nee - kerst wordt dit jaar een gewone dag.  Kerst wordt een dag zoals iedere dag, niemand kent immers vrede, want gevaar en de vijand slapen nooit, weten de kinderen van dit land.  Prinsenkinderen met sterrenogen
Ik wilde dat je dichter bij me was. Het jaar is oud en heeft niets meer te zeggen. Het weer is somber. Alle dagen staat er een haveloze regen voor de ramen lam zwaaiend als een dronkelap. Ik loop door 't huis, de kamers waarin jij niet bent en die dus leeg zijn. Of ik zit maar ergens en kijk naar buiten tot het donker is. De televisie 's avonds een meest trieste vertoning in een eenmansbioskoop, zoek ik maar vroeg mijn bed op, slaap pas laat en word weer vroeg uit boze dromen wakker
Zoals je tegen een ziek dochtertje zegt: mijn miniatuurmensje,  mijn zelfgemaakt verdrietje, en het helpt niet; zoals je een hand op haar hete voorhoofdje 
'Dit is het einde van de weg' zeiden ze. Er stond een bordje: DIT IS HET EINDE VAN DE WEG 'Hier, dit punt,' zeiden ze. Ze hurkten erbij neer en raakten het voorzichtig even aan. 'Is dit het?' 'Dit is het.' Het was herfst, het regende, het stormde. Ze stonden op, draaiden zich om.  Later kwamen ze nog even terug met een vergrootglas. Het was echt het einde van de weg.
oprollend zich de slaap gevat met opgetrokken knieën, het hoofd in tussentijd gestoken door ontbrekend glas, gewikkeld  in donkere vachten, geen gedachte die mij hier niet wiegt, in deze schemerzee ken ik mij pas, warm gevouwen deinend  deint alles dubbel, ik lig er bijna ongeboren bij, dobber in eigen sop tot de dag er op volgt: 'goeiemorgen'  ontrollend mij weer openbreekt, uit- strekt en rekt en op de benen zet
Ze schikte rozen bij het raam; zolang ze wist was dit het evenwicht: de bloemen en het doodgeverfd gedicht dat haar, een leven, was voorbijgegaan.  Soms scheurden wolken in haar hoofd en doffe stenen troffen haar terrein. Te sterven, maar een levende te zijn; en niet beleven wat er is beloofd.  Er kwam een stilte na de storm waarin haar hart de regen binnenliet. Er drongen zachte druppels in het lied dat zij, terwijl het donkerde, begon.
Niet op reis gaan maar terugkomen van ver het zout smaken dat in de lucht blijft hangen en het zeewier ruiken het onaangeroerde reisgoed terugbrengen en verwacht worden. 
bladeren vallen uit als haar verven zich rood de herfst in doen aan bungee jumping aan een elastiek dat terugspringt in de lente  er loopt een muts sjaal handschoen door het bos prikt zich aan kastanjes maar raapt bouwt beesten en mensen zet ze met lucifers in leven en vlam  paddestoelen trekken als nomaden komen gaan komen gaan laten sporen achter op het mos  de herfst kijkt op zijn horloge het is al vijf voor winter
Beloof me, kind, als ik van hier verdwijn treur niet om mij, straks bloeit weer de jasmijn en geurt de kamperfoelie. Erger zou het wezen als zij verdwenen waren, - ik er nog zou zijn.
Tijd: uiteindelijk Zijn we er zonder wrevel in gevangen, Samen in dit kleine huis, verzoend Met de jaren van blindheid en schuld, Bevrijd Van de sintvitusdans Op het ritme van de angst.  Van buiten de muren komt ons eens geruis. Is het de wind? Of is het de nacht waarin we, Tijdloos ver in de ruimte, Nooit meer blind zijn, Nooit meer schuldig.
De oude wind beweent met as de gouden zee daarop traag en treurend drijft de dag weg het sterft het streng en trouw gesprek en een zucht verheft zich tussen de donkere doornen wit schichtig de tred van de maan          In de diepte en onder zwijgzaamheid         trekken toekomstige handen naar         het werk aan waters en aan de wortel.          In wolken echter rusten         nu overbodige ogen uit         hun ijle vleugels sluiten alom         in het sterstijve licht.
Het schaap is de mal van het lam De schelp is de mal van de mossel De zee is de mal van het zout Marcel is de mal van het beeld De pijp is de mal van de rook De kunst is de mal van de vondst Het idee is de mal van Christopher Columbus is de mal van het ei Het ei is de mal van de kip
Mam geeft mij een mep omdat mijn kleine broertje te ver weg zit. Hij kwam weer te laat voor het eten, maar bracht wel zelfgeplukt onkruid mee voor in een vaas. Zo'n joch  van zes, dat al precies weet hoe een moeder moet. Hij, het mooiste zoontje, zit tegenover haar; ze wil hem in haar ogen - de lelijke zoon moet in de buurt van haar handen.  Mijn zusje heeft daarvan geen last. Zij pikt een worteltje alvast.
Bloemen leven licht-zinnig in hun bladen. Dieren lopen vanzelfsprekend; ze zwijgen van wat ze zouden kunnen zijn; hun daden gebeuren altijd nu; dieren zijn eigen.  Mensen doen alsof. Bestaan in ijskouden, denken, denken, denken dat ze bestaan. Geen mens kènt een mens. Men wil zich vasthouden. Angst laat niet los. Men kijkt zijn spiegel aan.  En hangt zich op aan winterse systemen of takken van geloof. Maar dood is dood. Men neemt zich mee en is niet mee te nemen. 
Wij rijden met de trein naar 't Zuiden. De peppels vallen van ons weg, De molens en de meidoornheg, Die langs de spoorbaan is gelegen.  En na een nacht van weinig slapen Snelt glanzende de eerste rij Cypressen aan ons oog voorbij, Gelijk een groep marathonlopers.  Wijnbergen, ceders en ravijnen, Gedoopt in het zacht avondrood, Vallen ons zo maar in de schoot Door de geopende portieren.  De trein snijdt de meloen der wereld
't Werd stil aan tafel. 't Was of wijn en brood Werd neergeslagen uit de greep der handen. De kaarsvlam hing lang-wapperend te branden En 't raam sprong open door een donkre stoot.  Als water woelden in de nacht de landen Onder het huis; wij voelden hoe een groot Waaien ons aangreep, hoe de wieken van de  Vaart van de tijd ons droegen naar de dood.  Wij konden ons niet bij elkaar verschuilen: Een mens, eenzaam, ziet zijn zwarte eenzaamheid Dieper weerkaatst in de ogen van een ander - 
Door het park gewandeld en hier blijven staan  waarom, nou ja, we weten van elkaar waarom, allebei denken we: jij jij bent het  hier blijven staan om die ander aan te kijken, te kussen.
Ik sta naast je bed Er zingt iets in mijn oren alsof je slaap de melodie kent van toen. Kind, je huid laat een bloemengeur toe je bent je vaders gedicht mijn Ierse roos je rijdt op wilde paarden en je spreekt wijze taal. Ik luister naar het sterven  van mijn moeder, terwijl de dood aan jouw masker begon te kerven.
Niemand in huis Zelfs ik ben niet thuis  Haar kunstbontjas op de stoel Zij zit er niet in  Ik hoest beleefd De kamer blijft doofstom  Er is iets geweest, maar hoe? Ik leg de lakens toe  Ik doe het licht aan Ik ben er nog niet  Wel haar geur Maar dat geloof ik zelf niet
Ik word ouder en dat is op zich niet verwonderlijk. Maar wanneer ik op een canapé lig, die ik zelf niet bezit en een sigaret neem uit een dure, ivoren doos, die niet bij mij past, besef ik, dat ik al veel tijd verknoeid heb en dat het in de toekomst net zo gaat al kan ik dat niet zien.
Bij Vught dacht ik: 'Hier is broer Jan gestorven.' En 'k zag mijn vader, met zijn oud gezicht rood opgezwollen, toen het doodsbericht zijn late leven toch nog had bedorven.  Voor moeder kwam een eind aan haar pakketten. Zij streed, zolang Jan zat, met eigen wapen,  stond aan 't fornuis haar moed bijeen te rapen, zond zeven broden, zeven tegenzetten.  En ook het reizen was achter de rug. Ze gingen met de trein. Daar ligt het kamp. Daar zit hij in. Daar woont die ramp. Dan zuchtten ze en gingen maar weer terug.  Ziet ge de boer de vredesakker ploegen? Mijn moeder heeft Jans foto op de kast gezet. Mijn vader geeft in 't graf 'n antwoord aan die vroegen: 'En de oude man, hoe draagt hij het?'
Na dagreizen slaap komt denken vermurwend een diep mes langs achter in mijn ruggemerg en haastig breek ik je binnen  en word geboren genezen gedragen hersteld in een oogwenk  reuk: een lichtende ingeving mijn huid wordt bevleugeld met tastzin  smaak komt als bloed in mijn mond staan  gehoor breekt door het netvlies van mijn oren de morgen  en stijgt naar mijn ogen tot ik niet meer tot ik bijna zien kan.
Je dacht met trots dat je mijn page was. Je hielp me in het zadel toen ik uittrok, met alles toegerust. 'Nu is voor mij' dacht je 'de tijd gekomen om me klaar te maken.'
Het toegeefslijkste lichaam, het ontoegankelijkste voor de zee; zijn oren zijn verzonken schelpen, zijn kijken is nooit afgerond, hij zwemt in donker water waar onraad is en prooi; de leegte van de zee erkent hij niet, behaaglijk wentelt hij zich om.
De nachtzaai schampert langs het zwerk op weg naar Donkervoorde, gevlucht voor 't eerste ochtendlicht dat aan de einder gloorde.  Nu daalt hij af en volgt het grauw van schim- en schaduwgronden, totdat hij in zijn schuil verschiet - heelt eerst zijn lichtspoorwonden.  Hij brouwt er aan zijn vunzig voer en voedt zijn voze leden met doem en diepe duisternis - als éér zijn ouders deden.  Bij valavond moet hij weer uit om deemstering te zaaien; dan dreint hij zijn doordringend lied, vol raven, roeken, kraaien.  Dan slipt-ie uit zijn duist're krocht, ontvouwt zijn zwarte luiven; en duisternissen zwermen uit om 't àl te overhuiven.  Ik krijg het 's avonds altijd koud
Hoe dikwijls stond ik op mijn wandelingen door het weiland niet bij een damhek stil.  Een aantal planken die op van streek tot streek verschillende wijze met elkaar verbonden zijn.  Op zich misschien niet eens zoveel biezonders maar toch niet zo makkelijk weg te denken uit het landschap als het lijkt; 
Niet te geloven dat ik knaap nog een vers schreef over de zilverwitheid van een berkestam  en om mij heen grootse dronkenschap  van de bevrijding: het water was whisky geworden.  Alles zoop en naaide, heel Europa was een groot matras en de hemel het plafond van een derderangshotel.  En ik bedeesde jongeling
De Dood, die onbekend en onbemind, Zo uit het oog, zo uit het hart vandaan, De weg vervolgt die hij vanouds moet gaan, Weg waarop niets hem aan zijn offers bindt,  Vindt soms op stille ziekbedden, waaraan De laatste hand hij leggen zal, een kind Dat hem herkent en glimlachend bemint En hem verzoent met heel zijn doodsbestaan.  Hij neemt het kind, en 't kind hangt aan zijn lippen Ziet dan de glimlach dralend ingetekend Rond de eigen lippen als hij verderschrijdt. 
De schillenboer gaat door het dorp en haalt de groenteresten op.  Het is zomer en zijn kar rijdt afvalgeurig rond.  Ik ben geen stronkje en geen schil, mag naast hem zitten op de bok.  Het duurt uren, dagen, maanden, straks is de herfst alweer voorbij, de winter komt en ook het groen.  Het is al laat, ik groei maar door, thuis is iedereen ongerust, ik ben niet de weg kwijt maar het doel.
Bij dat van mensen vergeleken, is het denken  van honden beperkt, en hun dromen daaruit slechts een verwarde keus.  Overdag in de onrust valt het niet op maar in windstille nachten, als niets beweegt, beweegt in mij nog de onzekerheid, een hond die huivert in zijn droom.
De vrouw achter de tapkast was niet groot maar vreselijk van boezem: een matrone die lette op haar geld en zeven zonen en scherp en zeker zijn zou tot haar dood.  Ik mat haar met een schildersblik: in 't licht dat scheemrig overbleef uit de gordijnen heerste bij duisternis en flikkerschijnen nadrukkelijk en kwabbig haar gezicht.  En 'k had haar plotseling oneindig lief toen zij zich langzaam, met gracieuze dikte, afkeerde van haar bier en haar tarief en trots en troostloos in haar zakdoek snikte.
De rozen zijn uitgebloeid, het is geen zomer meer Ik ben alleen en heb een peer  De avond valt ook steeds vroeger, wat ik ook probeer Ik schil de peer en snij de peer  In weemoedige, herfstige sfeer Peuzel ik mijn stukje peer  De koude sluipt nader en de regen druizelt neer Ik ben alleen en zonder peer
Sneeuwend tussen de lippen Van de aarde, draag ik Haar lichaam in mijn lichaam.  En nergens woont de mens: De ontaarde stilte Die genadig spreekt.  En nergens draag ik onze liefde - Tussen groeiend puin -  Onsterfelijk als de dood.
Vaak slaat het licht dwars door de huizen maar niemand lijkt iets te zien  mensen blijven gewoon zitten, lopen rond met een poes of een handdoek of staan voor de spiegel iets te doen, eten iets uit een kast of gaan gewoon met de lift mee  intussen slaat het licht door hun oren heen en door hun boezeroenen en hun botten.
Zij luistren beiden naar haar oud verhaal, wondere dingen komen aangevlogen. zichtbaar in hun verwijde ogen, als bloemen, drijvend in een schaal.  Er is een zachte spanning in hun wezen, zij zijn verloren en verzonken in elkaar, - het witte en het blonde haar -  geloof het maar, geloof het maar, alles wat zij vertelt is waar en nooit zal je iets mooiers lezen.
Geen rots geen ster geen waaien en geen wiegen doch overal het loerend water onder zee geen vis geen vin geen stilgezonken schip alleen het groen, het onbeweeglijk net waarin mijn adem stokt, mijn hand niet meer durft dwalen.  En alles valt nu stil: mijn bloed, mijn blik mijn blakende gedachte. Hier keert men in zichzelf terug hier slinkt men tot zijn pit in een nooit eindigend  ogenblik.
zware koffer met kadootjes soms een rare, grote hoed.
Kort voor zijn dood noteerde mijn vader zijn toekomstvoorspelling Hij schreef er boven REEKS maar er kan ook staan KEUS  Verantwoording op mij nemen schouderpijn hoer in omgeving korte duur vertrek kan met vrouw niet opschieten andere beheerst mij voorjaar verandering finanacieel alles opgelost nieuwe connecties helpen jan(uari) uitstel van beslissen zwerven(?) (onleesbaar)  negentien februari stierf hij misschien staat er sterven
met verbeten happen  schrokte je spek en eieren  naar die verkankerde maag.   ik voelde me haast een ramptoerist.   mijn tijd als krijgsgevangene  was een plezierreisje  als ik het met dit vergelijk.   en je wees alle hoeken  in de eetzaal  van het bejaardentehuis aan.   je had lak aan regels van verpleegsters  die niet wisten wat vrijheid  tijdens het interbellum was,  laat staan het halve decennium erna.   je schudde de schijnschaduwen  van je schouders  toen ik, bewust van  het banale alledaagse,  jou in je rolstoel  naar de kamer rolde  waar niemand meer wachtte.   je grootmoeder, griende je,  ging godverdomme een eeuw  of zeven te vroeg  haute cuisine met gouden bestek  naar binnen lepelen.   zij, een lekkerbek?  ik kon me niet herinneren  dat jullie ooit op restaurant  onderuit zakten of  meeneemchinees bestelden.   ik zag alleen hoe  haar tien jaar jongere versie  kromgebogen stond  over vlaamse arbeiderskost  op het fornuis.   je pruttelde nog wat  onverstaanbare klanken  toen je eenmaal van pijn  vertrokken lag  in wat een week of twee  later je sterfbed zou worden.   misschien vroeg je me toen:  wat denk je, zou ze  weer haar beide benen hebben?   het cynisme dat de  rodebloedlichaampjes  in mijn halsslagader  wel eens doet overkoken,  erfde ik niet van vreemden.   je woede week pas  toen de dood ook  op jouw lippen lag. 
Heeft u gewonnen? Loop dan even mee naar achteren, hier komt een willekeurig einde aan. Waar zijn uw adviseurs, of bent u voorbereid? 'Je komt er tegenwoordig niet meer aan te pas.' Een paleis voor uw gedachten.  Nu u zo weinig heeft te zeggen, laat ik vast verklappen waar wij u niet op hebben gewezen: het tegenlicht, het prijzengeld, de voorgeschreven zinnen, de herhaling tot vervelens toe en de gevolgen desondanks.  Zoveel woordkeus komt er aan te pas als u bevatten kunt. Wij schrappen niets, u bent van onschatbare waarde. Wij kunnen u zelfs onmogelijk met droge ogen aanschouwen.  Blijft u hier maar even staan. Zo mist u alle hoogtepunten. Fraai is dat: is het buitenaards genoeg, blijkt er altijd weer een markt voor te vinden. Blij dat dit eruit is?
Het hoofd, een benen doos waarin wat wij zien als  het hoogste, kroon  op de schepping: hersens het uitgespogen kauwsel van de goden, de schedel  kwispedoor, waarin een grijze kauwgom of stinkende pruim
zie glazen bellen in felle kleuren met glitter glans en verse geuren tussen dennen dans wat katoen gepluis het sneeuwt er thuis  een kinderwens in flinterdun glas flits, fliksem flonker lichten aan en uit pinken in de donkerste nacht als de nachtwacht galmt met glazen dronken stemmen  't papier geritsel met scheuren frutsel en flits, flits het kiekjes monster verzamelt ogen wonder en ah's en oh's  nu nog enkel
Vol tederheid herhaalt zij wat ze ziet zoals zij het zag in zichzelf.  Met geloken ogen, totaal ontdroomd,  bevestigt zij in zich de duur, het duren: en zij zet zet zich voort zonder van plaats te veranderen, zonder te verliezen  tijd. Het volle licht van de middag is  om haar. Haar schoonheid wordt niet moe zich te doen tot mij gedaan is, gedaan heeft, en het nu al het voorafgaande tot zich neemt, het omvormt met zijn rietpen misschien tot in slaap vallend meisje, omhelsd door duin.
ik, de bij gebrek aan beter dan maar mezelf zijnde: een soort De Slegte voor tweedehandse onverkochte emoties,  ik kwam mezelf tegen, je was zo lief voor mijn melancholie, dat soort reuma van het gevoelsleven, maar als ik het warmhield, bijvoorbeeld in jouw armen, viel het best te harden.  eigenlijk pasten we zo mooi bij elkaar dat ik sinds je weggaan een derde ben geworden. ik herinner me nu na 2 jaar nauwelijks wie het is die jou mist.
Soms zie je je zitten. Bleek en sereen. Hier en/of ginder. Alleen of alleen.
Mama luister! Hoor je dat zacht geluid?  het is de engel die komt aangevlogen hou me vast mamma, het is bijna tijd dat God me voorgoed van pijn bevrijdt nu kan ik eindelijk mijn tranen drogen  De engel draagt me zo in zijn armen naar de hemel waar mijn opa wacht en alle bloemen voor eeuwig bloeien ik met andere kinderen kan stoeien waar niemand huilt; alleen maar lacht  Oh mama kijk! De engel is gedaald met ‘n schitterend fluisterend geruis zijn stem galmt als een zoet gezang niet huilen mama, ik ben niet bang eigenlijk verlang ik wel naar huis  Och lieve kind, mijn hart pompt pijn het leven heeft jou en mij bedrogen
De dralende hitte dijt me uit in het matras van vergeefse slaap. Mijn vingers liggen meters verder te tintelen in een vergeten droom.  Gevleugeld toetst de hemel een palet bonte kleuren en tonen de druppels  gedwee hun korte dauw.  De zon ademt de nacht uit in een weids gebaar van licht. Wat niet opveert is gestrikt in de netten van de nacht.  Je trilt je lijf in bloemen en je geurt snakkend licht Honingzoet meng je smachten met schalks zoemende bijenzang.  Je plengende liefdesdaad
De herfst wordt nu kil. De meeste bomen houden hun groen vol, maar de berken, van vorm en tint toch al ijl, slinken tot geesten. Hun schemerende skeletten zijn behangen met dunne gouden munten waar de zon doorheen schijnt, versleten dukaten die zullen vallen op vochtige hollandse zandgrond.
Frivool fladdert hij de kanten  op en af een dwarrelende tuimeling van kleur vlindert stil zijn eigen weg dronken van een bloem na bloem na bloem  hoe fel zijn hartstocht glanst in mijn dagpauwoog waaiert wijd een regenboog  ontspringt de dans
Zit muisstil op het strand. Rust uit, ontspan, palaver niet. Uit schelpen gluren ogen. Nog even en ze rennen om je heen, bewogen op pootjes dansen ze de driekusman.  Het is het heremietkreeftje dat van zichzelf niets heeft, alleen maar draagvermogen. Het weke lijf, in 't schelphuis weggebogen, versjouwt de tweedehandse caravan.  Als Rumphius zijn schelpen uit de zee te bleken legde, kwamen bij voortduring die wandelaars en namen ze weer mee.  ''t Krakeelig diertje,'schreef hij, 'deed me veel verdriet. Mijn hoorntjes weg, dit was mijn deel: hun oude afgeworpen rokken ter begluring.'
De kustlijn verandert niet voor de visser die dagelijks zijn netten uitgooit en onder het slijk het aardewerk niet vermoedt  Het land was steeds land voor de boer die over haaienkerkhoven heen zijn wiede afstapt  Graniet is hard en eeuwig en zo ook het marmer voor het kind dat metershoge tot kiezels afgesleten rotsen over het wateroppervlak doet springen  Onfeilbaar juist was de tijd voor de Majapriesters die na 260 dagen een nieuw jaar intraden  En toch vraag ik je soms 'wanneer kom je terug?' terwijl tranen op je wangen zich oplossen in de lucht en zich vermengen met het stof van een van een volgende eeuw.
Vijf jaar is Renee. Ze gelooft in kabouters. Ze stuurt mij een briefkaart omdat ik op reis ben. Ze ruimde de bladeren in de tuin.  Wanneer de winter voorbij is, de zomer gekomen als tweemaal twee is vier wie zal haar verzekeren dat wij leven?  Wij worden niet ouder dan kabouters. Wij sterven zo ongemerkt als dwergen aan bomen van kennis, een volk vol ernst.
Woorden van geluk zijn moeilijk, ze zijn klank, wartaal, aaas en jijs en toedan, alles of niets. Het lekken van vuur; een gordijn in de wind. Ze zijn eigenlijk maar ballast.  Want we zeggen geluk niet, we doen het. Dieren hebben alleen maar hun lichamen; snuiven, stampvoeten, hoeden warmte met warmte. Het leeft en trilt, het heeft geen namen.  Hoeveel gemakkelijker vindt verdriet woorden. Dat is de wereld van de mensen: ze huilen en ze ballen vuisten en ze vullen bladzijden, maar ze sterven niet. Sterven hoorde alleen waar leven hoorde: bij geluk; en dat was teveel voor woorden.
Pokdalig erf. De pomp, de dissel en de molm. Om de vlier de muggentros,  van energie het nabeeld in de roestende coulissen. Oud is de zomer.  Het oog over het rietland en het ongewisse, te traag voor iets anders dan stof.  Rimpeling van water in de donkere, mosgroene vonten van de avond.
Tegen half september werd het na een legendarisch lange zomer opnieuw snikheet. In een stenen kamertje waar ze aan een zuurstof-apparaat geklonken lag daalde toepasselijk de schemering. Terwijl zeven verdiepingen lager voor de deur van het ziekenhuis een jongen en een meisje hoorbaar afspraken de volgende dag te gaan zeilen, kwam haar adem steeds langzamer, steeds zwakker. Bewusteloosheid had haar altijd zorgelijk en ietwat stuurs gezicht ontspannen alsof ze eindelijk verzoend was met haar lot.  Vier dagen later liepen we in herfstig zonlicht onder blinkende wolken door de eerste gevallen bladeren, haar afscheidsmuziek (variaties van Mozart) nog in onze oren, niet droefgeestig, bijna opgewekt.  Jaren erna begon ik plotseling te snikken toen ik een witkatoenen zak terugvond waarop ze met drie contrasterende kleuren lint het overbodige woord 'was' had geborduurd.
Toen ik hier nog niet zo lang woonde en de eerste baby amper wat geluidjes maakte in zijn witte wieg vond ik het keukenraam te smal om ver te kunnen kijken. Vandaag scheen me de witte tuin een wijds geval, met zoveel leegte na het opruimen van blokken. Een kwestie van gezichtsveld: het lijkt soms of een vrouw na jaren bovenaan steeds nauwer onderaan steeds breder wordt.
Nog nooit getrouwd, maar vaak gescheiden, een hoop gelazer en getob; toch ken ik nog de harteklop van elke vrouw waarmee ik vrijde.  Ik schreef gedichten tussenbeide, maar loste het probleem niet op: nog nooit getrouwd, maar vaak gescheiden, een hoop gelazer en getob.  Hoe dikwijls toog ik niet ten strijde en keerde met bebloede kop weerom, gesjochtener dan Job? - Toch blijf ik mij mijn passie wijden, nog nooit getrouwd, maar vaak gescheiden.
"wat 'n treurigheid! O, het is niet waar toch?", snikte de psychiater. "En dat heeft u al van uw derde jaar? Ging dat nooit eens over later...?"  Ach, ik zei maar snel dat het overging en haalde een glaasje water.
Over de wateren zweeft de twijfel, ziet ons, grijpt ons, maakt ons genadeloos tot wie we zijn.  Dat is dus alvast goed afgelopen. Nu nog slechts van ons af te slaan zij die aan ons vooraf bedoeling wensen te zien.  Nog stuurlozer, nog zwalkender gaan wij.
Ze perst zijn nek, blaast hete stoom het bovenste knoopsgat in; de bout sist maximaal.  Ze legt gewicht in zijn oksels, boven de plank broeit een melange van gewassen zweet, leugens en hitsige smoezen.  Ze glijdt van zijn buik langs draden zonder knoop, over vlees en volle darmen, plet breeduit zijn krampen.  Ze strijkt zijn schouders achter de ellebogen -zijn gekreukte imago glad- en hangt hem in de kast.  Ze trekt haar jurk uit, vouwt zichzelf  open, stijft haar minnaar en bevochtigt de lakens.
De slaap komt, het lichaam leeg. Was ik gordijn, dan ging ik dicht zoals de steen altijd, dan hing ik als gewicht aan klok tik tak, dan steeg het bed in een mum van pijl  mijn gaap in. Binnen gaat de bedstee open, mijn gedachte spelt het lichtruim -  een hooiberg richt zich naar de vinder: Past de glazen schoen je voet? Kan ik zeggen dat je bent, je aankondigen,  lippen eerst? Waar lucht was gaat de  gaap dicht, over en uit, het doek valt in de dag, daar veegt de wijzer spleen overheen. Dicht is buiten, vaste mist -  en het lichaam is een wolk van geen,  daar vliegt het landkaartje doorheen, dag vlinder! Je vleugels zijn handen als ik ze aan je voorlees, mijn kleuren je landen als ik me aan ze doorleef, zo is het wachten op de pop in de dop.
Hoe het huis wekelijks meeleefde als hij neerstreek, steeds hetzelfde ritueel, zongend onderaan de trap, flarden Latijnse mis, dronken tenor maar helder alsof hij alleen beschonken het hoog akkoord kon halen, klossend naar zijn hemel- bed, roeden uit hun klemmen wippend, een wonder dat hij elke keer weer boven raakte waar de halve nacht zijn vrouw, onze moeder, waakte die hem kapittelend ontving maar spoedig inbond als zijn Latijn in een onvervalste smartlap over- ging, ze mee ging neurien met haar gevallen engel en hij genas aan haar borst. Dank ik mijn genese aan zulk een lucide verbond?
ik heb in het gras mijn wapens gelegd en mijn wapens gaan geuren als gras ik heb in het gras mijn lichaam gelegd mijn lichaam is geurig als hout bitter en zoet  dit liggen dit nietige luchtige liggen als een gele foto liggend in het water glimmend gekruld op de golven of bij het bos stoffig van lichaam en schaduw  oh grote adem laat de stenen nog niet opstaan maak nog niet zwaar hun wangen hun ogen kleiner gebrilder en grijzer  laat ook de minnaars nog liggen en stilte zwart tussen hun zilveren oren en ach laat de meisjes hun veertjes nog schikken en glimlachen
Op een recht, zwart kousenbeen dunne rokjes opgeheven, dansend in de vroege regen en de tuin voor zich alleen,  staan twee jonge appelbomen,
Vrouw van monden en wonden, vroeger was je nog mooier dan een gewoonte. Stil was je als tijdens een lange droevige reis en ik hield van je als van mijn dood en het zaad van pijnbomen. Vrouw met de duizend lippen die danst met een luid lachend lichaam tot je achterover stort in de nacht. Je bent een nieuw begin.
M.H. blond stoere kisten, stoere woorden, klein warm handje op mijn rug, tien jaar en in verwarring.  T.T. ik ben veertien, lijk ik zestien? uiterlijk, vriendinnen, kleren
Dag lief, dag avondlief, dag lief van het licht van de grachten.  Drie schikgodinnen spraken daar, op die hoge hoek, moe en wit. En de dansende jonge man sliep, met de knieën tot zijn kin, op het blauwe liefdeskleed in de driehoek van hun vriendschap.  Dag lief, dag ochtendlief, dag lief van het licht van de grachten. ---------------------------------------
ik heb niet gekozen voor deze eenzaamheid evenmin voor deze angst als balling te leven in Amsterdam om mij heen, ballingschap in de palm van mijn hand  zie je nu maar te amuseren, als een kind in een leemte, ontheemd  ach, vriendschap door dik en dun, ik ben bereid te versmelten met jou in de stilte van de nacht  eerst zal ik hymnen zingen dan zal ik luisteren naar de adem van het leven de stem van mijn hart daarna zal ik in vuur en vlam ontsteken mijn geest zal uit mijn lichaam treden, vleugels krijgen  in de nacht met de flonkerende sterren, ligt de stad als een speelgoedwinkel onder mij boven haar zweef ik, de sleutel waarmee ik haar openen kan in mijn hand  ik ben gelukkig verlost van al mijn zorgen
Wanneer vind ik een fietsenstalling met een fijngebouwde stallingsknecht die daar eigenlijk niet past, mij zegt dat hij dit werk alleen maar doet omdat zijn vader leverklachten heeft en zijn moeder rouwt? Haar andere kind is precies die dag, mijn halve leven lang geleden, met slaapzak en een fibertentje achterop vertrokken voor een weekendje met vrienden. Hij hangt een kaartje aan mijn stuur, spreekt met starende blik die op mijn handen rust: 'Ik zie hem nog zwaaien, ja zo.'  Het mag ook een seinwachtershuisje zijn of het bagagedepot van een treinstation in een middelgrote stad waarvan de naam met een s begint en waar ik verder geen familie heb.  Maar het liefst een fietsenstalling, met stoffige ramen.  -----------------------------------------------------
Waar in de bibliotheek zij zat te lezen hoe woorden zich laten voegen en niet begreep hoe een ander moest lachen om de woorden van een dichteres en vroeg wat en hoe, waarom poëzie?  Hij, verbaasd dat niet iedere lezer begreep waarom die woorden aandacht trekken door hun muziek en betekenis begon te begrijpen hoe klein de sekte was.  Vele jaren later steeds als hij daar langs kwam, zag hij haar zitten streng, gedisciplineerd en begreep dat hij haar nooit bereiken zou en ze wuifden naar elkaar zonder woorden. 
Zo zondag dat de wind hier niet over de pier blaast noch in 't park de hond dolt is het mij te moede en zulke taal ook drukt mij uit als tube's laatste, allerlaatste...  Op straat stappen of ze mij halen: geen jeugd, geen jacht, komt u maar mee! maar nee, is het roerloze extase: een stille gang, tikken zeg niks! Hier rust lawaai van woede uit.
Als die mij nogal lief zijn         - vrouw, bomen, vrienden - van mij heen zijn         wil ik een snaterende grijsaard worden,         wonend op het Maliebaan-station         en in de zon.         Gekleed in conducteurscostuum         van Engels laken         een goede indruk voor de spiegel maken,
met Tijgerbalsem masseer ik mijn pijnlijke bovenarmen goed spul zegt de mevrouw van de mensendiecktherapie uw lichaam is uw voortuig zegt ze maar u heeft het niet zo goed onderhouden zegt ze en: u slijt  die geur van kajoepoetih-olie in de balsem wasemt rust in 1955 masseerde jij je moegeleefde lichaam ermee hoe geurde onze kamer altijd licht naar kajoepoetih! 
hoor hem nu toch,  de huichelaar.   hij waant zich dichter,  maar heeft nog nooit  in een gedicht   over de zee gerept.  hoe kan hij dan oprecht  de taal in het hart dragen?   in poëzie moet zo nu en dan  dat waanzinnig watertapijt  tegen een golfbreker  te pletter slaan,  dat hoort zo.   alleen zee staat symbool  voor de oneindigheid  die een mens  begrenst.   zolang hij dat niet vat,  drijven de wonderlijke  woorden van hem weg.   een dichter is pas dichter  als hij wel eens pootje baadt   in herinneringen aan het kind  dat schelpjes verzamelen  nog een hele sensatie  vindt.  
Nevel. Zeg nu niets. Veel is verzwegen. Weinig is veel. Amper beweegt het woord amper in de wind die nergens is.  Zeg nu niets. Veeg niets uit. In hetzelfde vlak van de avond. Waartegen nauwelijks en nergens.
Gedaagd in kort geding Straalsgewijs ondervraagd Staat 't nachtelijkste ding Met potenvol vandaag Het lichtrequisitoir Maakt alles recht en klaar Vaas liefste en trompet Zijn bij elkaar gezet Naar ninivehse wet Van 't onontkoombaar daar
In de scherven buiten bij het raam ligt soms zijn gezicht alsof een zelfportret zich door de modder blufte,  door zichzelf ontworpen ligt hij in de zon te schitteren. 
mens zonder hoop, dag zonder licht, volk zonder recht, stem of gezicht, gebroken van angst, gemarteld kapot, wonden voor eeuwig, onbegrepen je lot.  zag ik een vogel, vrij in de lucht, wist ik het zeker: ik vlucht!  zeven jaar hier, veertig jaar daar, zeven jaar vrij, veertig in gevaar. vrijheid werd wachten – eindeloos wachten en wennen werd uitzichtloos.  soms weer die vogel, hoog in het blauw, blauw werd steeds grijzer, langzaam aan grauw.  vandaag  nóg geen brief, ik ben er niet bij niet schrijnend genoeg, geen pardon meer voor mij. mijn land heet veilig, ik moet terug, heb ik begrepen, liefst vrijwillig en vlug.  inktzwarte hemel,  - zo zwart was mijn cel -  vertrokken de vogels, begin van de hel.
Als we dan liefhebben, liefhebben tussen veel papier, holle mannen en metaal, laten we dan liefhebben, zoals mij goeddunkt:  Liefhebben met de rust van de onrust, niet die van de routine, elkaars ogen verliezen en weer ontdekken, voorbij de huizen gaan,  het land in, de streling van onbekende struiken ondergaan, de wind proeven op een steeds andere tong, de maan zien en de zon in een kaartloze baan.  En laten de vrienden snel verouderen, worden tot waardevolle verhalen, en die meter aarde is slechts vruchtbaar  waarop wij gaan.
Onder d'uitgeholde oever van een trage moddersloot, zat een waterrat te kluiven aan een stukje tarwebrood.  Maar daarboven, in de weelde van een groene netelvracht, lag een oude, bonte kater op zijn eerste ochtendwacht.  D'een nog onbewust van d'ander knabbelde aan zijn stukje brood. D'ander spiedde, bukte, en likte even aan zijn achterpoot.  Na een poosje klom de rat toen langzaam tegen d'oever op. Plots... daar stond ie, plompverloeren voor de wrede katerkop.  's Wilde vlucht - een sprong - 'n haartje scheelde 't maar - een plons - de rat dook in 't water of de duvel 'm achter aan zijn hielen zat.  Aan de groengezoomde oever van een trage moddersloot peinsde een kater over 't leven en een rat over de dood.  ---------------------------------------------------------------
Zijn trommen - twee grote, vier kleine, twee tom-toms, bongo's etc. - heeft mijn vader (78) al lang van de hand gedaan  maar niet zijn stokken want zijn techniek houdt hij bij op een schijf meubelplaat met een middellijn van 15 cm en, toegegeven, ik ben jaloers op zijn beat.
Geen bel ontsnapt zijn keurslijf; het wak geslagen door een steen groeit dicht: hij ligt te hopen op een bui die hem zijn huid afstroopt.
De telefoon opnemen op de grens van het bestaanbare ten einde raad een wildvreemd nummer draaien roepend: ik ben doodongelukkig dood en ongelukkig zeg iets wat mooi klinkt lieg iets wat beter lijkt ik ben doodongelukkig red mij.
Ik ben de kleine zigeunerprinses.         Mijn vader heeft een gevaarlijk mes.         Mijn moeder had oorbellen, prachtig rood.         Nu draag ik ze zelf. Moeder is dood.          Haar kralen heb ik ook om de hals.         Ze schold mijn vader voor vuil en vals.         Mijn mooiste speelgoed heeft zij gebroken         En toen heeft vader haar doodgestoken.          Vader is wijs, en moeder was dom.         Ze komt soms weer, en ik weet waarom.         't Is om haar kralen en om haar bellen.         Maar als ik iets vraag wil ze niets vertellen.          Haar oorbellen en haar kralensnoer         Berg ik goed op: onder de vloer.         Een kleed er over; een zwarte kast -         Voor vader is dat een lichte last.          Hij weet wel dat ze terug kan komen.         Anderen zeggen: het zijn maar dromen,         Het zijn maar schaduwen tegen 't behang. -         De mensen zijn dom. De mensen zijn bang. 
Ja, laten we elkander goed begrijpen: Het is voorbij. Dit moet het afscheid zijn. (Nu zal ik heel hard in mijn vingers knijpen, dan doet het me van binnen niet zo'n pijn.)  Zie je, ik blijf er koel en nuchter onder. Het is het beste, voor ons alle twee. (Nu zit ik dus te wachten op het wonder nu zul je opstaan, glimlachen... maar nee...)  Ik weet het immers wel, vandaag of morgen wordt het die kleine blonde. Zie 'k het goed? (Ik zou haar langzaam, langzaam willen worgen liefst met de voile van haar eigen hoed.)  Wees maar niet bang, ik zal geen scenes maken. Ik ben een cynische moderne vrouw. (Maar heeft modern ooit iets met vrouw te maken en dat cynisme van me... nou...)  Nou dag. Bekommer je niet te veel om me. We zullen elk een andere kant uit gaan. (Niet waar! Het kan niet waar zijn godverdomme, ik hou van je, maar dat gaat je niet aan.)
Ik vraag de dokter zelf even te spreken. Hij blijkt een heel gewone man te zijn; zo sterk zelfs, dat ik durf te vragen of hij misschien zijn witte jas weer aan wil trekken  voor het effect. Hij knikt en hij verstrekt in uniform zijn informatie. Wij zijn vrienden want hij weet dingen van mij en ik heb altijd naar hem opgekeken.  Ik zeg: 'Ik weet dat u betrouwbaar bent: u kent precies mijn houdbaarheid. Alleen een ingreep van uw hand kan mij bewaren.'  Hij zegt: 'Ik heb uw vader nog gekend.' Dat zal zo zijn, want ik herken meteen de strakgetrokken scheiding in zijn haar.  De dokter test mijn ogen. Wijst mij op een kaart een aantal letters aan. Ik weet niet wat er staat.
Vanmiddag een familiefilmpje gezien. Oom Karel niets vermoedend in een bootje bij Loosdrecht. Drie weken later was hij dood, niet meer vatbaar voor celluloid.  Hoe goed zou het zijn een filmpje van zijn sterven te bezitten als operateur zijn laatste adem af te draaien vertraagd het stollen van zijn blik, het vallen van die hand langs ijzeren bedkant nog eens en nog eens te vertonen.  Of op topsnelheid, zodat het doodgaan van oom Karel iets vrolijks krijgt, een uitgelaten dans op een krakend bed, de omhelzing van een onzichtbare vrouw  die teruggedraaid hem wakker kust; de ogen worden weer blik, kijken in de lens, de hand wijst. Oom Karel leeft, oom Karel is dood.  
Zul je beloven dat je ouder wordt, ouder dan ik, omdat ik zonder jou het leven toch als tijdverlies beschouw? Een staande plant waarvan de bloem verdort?  Ik blijf wel leven, dat is geen probleem: nieuwgierigheid drijft mij al jaren voort. Maar zonder jou word ik niet meer gehoord en raak ik van mijn eigen ik vervreemd.  Het lijkt wat egoistisch dat ik wil dat jij als laatste van ons achterblijft, met stilte om je heen van jou alleen.  Maar tussen jou en mij is een verschil, want jij bent jonger, jij kunt ergens heen waar ons verleden langzaam overdrijft.
Je ligt er prima bij vandaag Ik raak je even aan Het is alsof je even naar me lacht Alsof je mij nog een keer Zwijgend voor je kunt zien staan Voordat je rustig inslaapt voor de nacht Net als die ene avond Toen ik trillend bij je stoel stond Omdat die ene jongen me bleef jennen En die vage angst Zo'n onbegrijpelijk gevoel vond Je zei: Laat Je niet kennen  De groeven bij je ogen Die kenmerkend zijn voor jou Gaan over in de nerven van je kist Ze vertellen uitgebreider Dan je zelf ooit kunnen zou Van al de kansen die je hebt gemist Geboren in armoe En getogen in de oorlog Voor huis en brood en kleren moeten rennen En ook al stond het leven Er vaak niet rooskleurig voor, toch Dacht je: Laat Je niet kennen  Je hebt verdomme tegenslag na tegenslag gekend Wat dat betreft bleef weinig je bespaard Je baan verdween, je vrouw ging naar een klootzak van een vent Maar jij vond zoveel sop de kool niet waard Dan zei je: Ach zo gaat dat en die dingen die gebeuren Het leven laat zich toch niet anders plannen Het komt zoals het komt en verder moet je maar niet zeuren Want je laat Je niet kennen  Een week of twee geleden Kwam je zomaar even langs Ik schrok, want je kwam bijna nooit bij mij De trilling van je mond Verraadde vagelijks iets bangs En ik dacht: O, mijn god, het is voorbij En toen ik je zag zitten Met je handen op je knieen Vermoeid van het bestralen en het scannen Toen wist ik hoe het voelen moest Wanneer de mensen die je Achterlaat Je niet kennen  Je ligt er prima bij vandaag Zo kalm, in vol ornaat De stilte is voor mij niet eens echt wennen Ze vragen hoe het met me is En ik zeg: Ach, het gaat...
Van alle eigenschappen die de vruchten tot vruchten maken, heeft de denneappel er niet een.  Meer lijkt hij op een houten bloem want wanneer je een voor een hem van zijn schubben hebt ontdaan, houd je bijna nog minder over dan niets.  Ook hoog in de boom, in zijn volle glorie blijft hij een probleem; pas na de allergrootste aandacht tekent hij zich tegen zijn achtergronden af:  het suizen van de wind in de naalden dat doet denken aan het ruisen van de zee.
Mieren, compleet met koningin, Eten alles, ook elkaar, met kleine hapjes. Leven en commune, ver onder hun stand. Bouwen een Nieuw Jeruzalem in 't zand. En malen niet om kunst, liefde of flauwe grapjes  Om hen te pesten, zinkt mijn schoen diep in hun werk. Heel slecht, leuk om te doen.
Ontstaat een ritselen en geknaag. Een roetkraai ruimt het stoppelveld. De haagbeuk heeft zich opgemaakt. De tuin ligt als een laken kaal.  Op donkere velden brandt het loof. De toren geeft de uren aan en wind bevoelt haar jurk. De rug buigt  als een hazelaar.  Een hand omsluit een hand, een berm rijst op. Met reeds ontstoken lampen rijdt een auto, glimmend, door het land. 
Toen Oma bijna doodging werd ze vogelklein en vederlicht. Eten kon ze niet meer zien: ze lachte blij met verre ogen en haar grote kunstgebit.  Regeltantes schikten alles. Kraaien krasten in ons hoofd en de dood werd weggegeten met kalkoen. Het was  december, tenslotte.
Mannen blijven graag aan muren kleven en in bedden op tafels in de borden waaruit zij hebben gegeten in muziek.  Je kunt het nog zo heftig zingen, dat het voorbij is, voorbij, voorbij dat het uit is, uit is, uit is dat je nooit meer, nooit meer, nooit meer.  En daar zingen ze weer terug vanuit alle hoeken van de kamer vantussen de verschoonde lakens ze kruipen over de tafel en ze spugen in het bord waaruit je eet.  Ze doen dat vooral graag op je
Kom binnen in mijn paradijs, je weet niet wat je ziet mijn plastic gras is altijd groen geen parasol verschiet.  De stenen heg hoeft niet geknipt het pad wordt nooit gewied. er is zo weinig onderhoud ga zitten en geniet!  En zie je daar mijn glasfontein waar duiven van graniet als tuimelaars aan ’t spelen zijn samen met een parkiet?
1. Rechtop staat zij met naast haar zittend op een stoel haar broertje onder haar rokje dalen pijpjes van een linnen broek met kant tijd 1870 mijn moeder's moeder tien jaar oud  Zij huwde een nietsnut kreeg zeven kinderen stierf in 1925 aan anemie en de inflatie  Ik ben haar dubbel kwijt: in 1943 roeide Puls haar foto uit  2. Het strand van Helgoland streepjesmannen grijzend vrouwen tot de kuiten dichtgebonden enkels in de golven  Daartussen mijn moeder, veertien, in haar eerste badpak lachend, verlegen, opgevouwen, ingekapseld  Zij werd vermoord in 1944 het badpak plus ontvreemd verleden heb ik bewaard de foto van haar schuchterheid ligt opgeslagen in mijn hersenkast
Het wemelt weer en ik kan het niet zeggen. Hitsige insecten maken elkaar het hof in mijn hoofd. Uit twee dikke vliegen worden twintig nieuwe geboren en uit twintig nieuwe tweehonderd nog nieuwere en uit tweehonderd -   De vliegen kijken rond luisteren naar de nieuwsberichten, maken het bonter dan ik zelf kan verzinnen.  De schouder die mijn hoofd tot rust brengt moet een goede schouder zijn met spek en draagkracht, met autan besprenkeld  en versierd met lange vliegenstrippen.
Het is niet fijn om dood te zijn. Soms maakt me dat een beetje bang. Het doet geen pijn om dood te zijn, maar dood zijn duurt zo lang.  Als je dood bent, droom je dan? En waar droom je dan wel van?  Droom je dat je in je straat langzaam op een trommel slaat? Dat iemand je geroepen heeft? Droom je dat je leeft?  Maar ach, wat maak ik me toch naar, het duurt bij mij nog honderd jaar
De rijder en z’n paard, ze zullen zeker komen  daarom oefen ik m’n vleugels in ’t ruisen  daarom is m’n bed zo zacht  we zullen luisteren naar ’t geluid van de regen op ’t golfplaten dak  maar misschien is z’n bus wel blijven steken
Vanmorgen zag ik Van der Z in zijn Mercedes Op het plein staan wachten voor het stoplicht. Stak mijn hand op, maar geen teken van leven. Vreemd, ik keek toch recht in zijn gezicht.  Daarna bedacht ik dat hij al weet ik hoe lang dood is, van de weg geraakt bij regen en dat ik geen gevolg had gegeven aan de uitnodiging het cremeren bij te wonen. Een kuil in de grond, daar kan ik nog inkomen, maar in Westerveld denk ik altijd aan Ondergang.  Een boer met een bruin rimpelhoofd vol winst in een zwarte Mercedes op weg naar de Beurs ongetwijfeld (en van der Z had immers een grijze).
Er slaapt een man in huis. Soms noem ik hem de mijne. Hij neemt fauteuil en ether in, hij snijdt mijn adem af. Dan sluip ik nors de kamer uit, ze werd te veel de zijne. Te veel zijn lucht, zijn bloed, zijn brood dat ik wel eten moet. De hand die ik dan buit en die me steeds weer voedt.  En dat ik zwaarder werd van heupen met de jaren. Dat is het kind van hem waarop ik eeuwen broed
Zij vouwt zich open Haar slaap: een licht labiele lauwte.  Haar gewillig gebinte. Eerder dan een geeuw Kondigen haar billen aan Dat zij wakker wordt.
De dichter is een gedicht, 24 uur per dag. De dichter is een alchemist die van het lood des dagelijksen leven het goud weet te maken.  Zijn gedichten spreken voor zichzelf.  Vertaling:  The poet is a poem  The poet is a poem 24 hours a day. The poet is an alchemist who knows how to turn the lead of everyday life into gold. His poems speak for themselves.  (vert. James Brockway)  - - - - - - - - - - - - - - - - - - - -- - - - -- - - - - uit 'Verzamelde Gedichten' (1981) van Jotie T'Hooft (1956 - 1977) sinds 1993 weergegeven op de muur van Rapenburg 91 te Leiden.
omdat lopen beter is dan stilstaan hebben zij niet op de bus gewacht maar gaan alvast gestaag het uitzicht in, met grote ogen kijken hen de dieren na  zij namen afscheid  zij hielden even bij elkaar wat straks uiteen zal vallen huil niet, zegden ze omdat woorden beter zijn dan stilte  een jongen loopt hen tegemoet met rubberlaarzen in de modder hij draagt een emmer in het veld hij zal de avond halen  ---------------------------------------------------------------------
ik was nooit zo verliefd  dat mijn hart mijn hoofd de baas werd... nooit kon hij zover beslag op me leggen dat er geen 'ik zijn' meer overbleef...  voor hem wijzigde ik m'n dagindeling voor hem veranderde ik m'n standpunt wat ik geloof, geloofde ik  bij hem niet meer ik hield rekening met zijn wensen aangaande eten en vrijen en slapen...  nooit ben ik hem, is hij mij geworden  ook nu zal ik 't 'wij' niet halen maar zo verliefd als nu, was ik niet eerder... 
Het is mij een droom te ontwaken door een hand op het haar en de slapen en de streling van zaaien en rapen meer dromen te voelen maken;  hoor in het omhullend geruis van een adem de zee, de wind op een lang, leeg strand, en een kind ver van het ouderlijk huis -   Zij vroeg mij waar we nu waren. Het was herfst in mijn droom en ook buiten bewegen zich dorre blaren door de lucht, en over de ruiten.
Als in het kasteel van de schone slaapster hangt in alle hoeken een web en tussen de spijlen van het hek een landschap dat sinds honderd jaar  verlaten lijkt. De geluiden bevroren aan het gras, de bomen gesneden uit melkglas. Zonder rijm zou dit geen poezie zijn.
U onlangs weer eens blauw geërgerd in de trein aan blèrend GSM-volk (vaak vermomd als heren), dat overluid uw reisgenot zat te versjteren en niet gevoelig voor uw fronsen bleek te zijn?  Weer hele conversaties woord voor woord verstaan met chefs, collega’s, klanten, kinderen of vrouwen? Het pochen aangehoord, het soebatten, het snauwen en weer gedacht: ‘Ik zou tóch…?" Dóé er dan wat aan!
Ik heb vannacht een oude gracht gekozen         Om stil met mijn gedachten langs te gaan,         Om aan de leuning van een brug te pozen,         Waar bomen óverhellen, moe van 't staan.          't Is alles zo oud: de huizen dromen         - Zij worden node wakker als het daagt -         Soms zie 'k nog mensen uit een zijsteeg komen:         Zij zijn door 't duister spoedig weggevaagd.          Dan leef ik weer alléén. Maar ook mijn leven         Is mij niet meer zo zeker: in deez' nacht         Zijn levenslot en dingen saamgeweven         Zo als ik het mij nimmer had gedacht.
Met een ragfijne sluier van tule  opgegroeid  in vertrouwen met de smaak van geschiedenis lijken ze het landschap te tillen naar een eigen wereld.  Zegen de groene blaadjes die 
Zij heeft het riet in huis gehaald, waar altijd met een zweem van streling, snaren klonken. Zij wil niet als de klarinet behagen, niet verlokken als de fluit. Zij stelt. Zo eenzaam heb ik haar als meisje nooit gehoord. Met haar oprecht en puur geluid blaast zij zich daaglijks verder weg. Wat nu? Ik bied haar fluisterende tegenstemmen
Uit de keel van de droom een tjilpen in duizendvoud. De zwerm spreeuwen verzamelt voor de wintertrek. Over geploegde aarde wervelen wolken van letters. De zon gloort en walmt in de brand van het onkruid.  Waar de winter toeslaat, vliegt de zwaan zich kalm. Traag kolkend verplaatst zich door de lucht. Hier dringt een ver zwiepen door, als geselt je de gigantenriem.  De zwaan zingt rond in je kreet, schrijft zichzelf een zang, korrelend graffiti vervaagt naar de einder.
's Morgens heel vroeg liet ik hem uit hij wandelde zijn gewone weggetje door de tuin naar het hekje ik heb hem nog nagekeken  Sindsdien is hij spoorloos net of je kind vermist is en toch verwacht je steeds dat hij aan de achterdeur klauwt  Hij was gelukkig bij ons en wij met hem de brokjes, het hart en de tuin maakten zijn leven uit en ook spinnend bij Judy op schoot  Misschien is hij wel dood
Wie moet haar nu voorlezen doen vergeten dat ze niet slapen kan Wie moet naar haar kijken als ze elders is bedenken waar ze zich om omdraait  Nu ik mijn angst om haar te verliezen ben verloren Nu ik haar niet meer in mijn dromen hoef te zoeken, waar ben je toch?  Ga nu maar slapen; zo alleen kan iemand je wakker kussen het glas om je breken de lucht om je in beweging brengen 
Wie met een revolver schiet wordt soms afgebeeld: een beetje door de knieën zakkend, pang. op een kleurplaat in te sturen.  Maar ga intussen jezelf maar na, bekijk jezelf in een winkelruit -  als je ervoor staat, kun je ook je duimen achter de broekriem steken en achterover staan, vooral als de ruit een beetje wiebelt door de wind.
De grote zaal is leeg en  in de haard dansen de vlammen  Van de bedienden slechts  hun verre fluisterstemmen  Een ogenblik is alles stil  een dood moment in tijd  de neus gedrukt in het  naar stof riekend trijp  van de versleten canapé   Naar buiten kijkend  in de wintergrijze lucht  een sledetocht met paarden  over het landgoed van mijn vader  gehuil van wolven in het woud  de wereld was nog ruim en koud  op het bloot van het gezicht   Een houtblok maakt gerucht  vonken spetteren omhoog 
Het ideale gedicht: een met overleg gemorste groene plas verf  Een gedicht ligt bij voorkeur  in een drukke winkelstraat  De een loopt hierheen de ander loopt daarheen en iedereen maakt groene voetstappen 
dit is de dag van zwarte regen bomen huiverend in de lucht duister neerkijkend op de mensen zwarte druppels op hun gezicht  dit is de dag van zwarte wegen doodlopend op dezelfde muur van kleurloze, afwerende handen neem zijn leven, raak hem hem heer  dit is de dag van zwarte negers trappend tegen elke steen van de zwart behuilde aarde neem hun leven, sla ze neer  dit is de dag van zwarte regen rode wolken in de lucht reclame makend  voor de vrijheid vogels huiveren in hun vlucht  (dit is de dag van een kleine neger biddend tot de zwarte lucht gelovend in zijn god en vader zwarte tranen op zijn gezicht)
schoenendozen vol herinneringen lieve woorden in vergeeld karton foto’s van jonge hartsvriendinnen lachend in de Scheveningse zon  poëziealbums vol geplakte plaatjes hanenpoten op gekleurd papier namen van lang vergeten vriendjes elke woensdagmiddag was plezier  schoolagenda’s vol met popidolen dezelfde als op posters aan haar muur   koffers vol met stukgedraaide platen discofeestjes thuis, maar tot elf uur  roze schriften vol liefdesgedichten verwoording van gevoelens op een vel kasten vol met boeken over liefde vrienden om haar heen werden een stel  brievenbus steeds vol geboortekaartjes roze muisjes of beer met blauwe strik  tassen vol cadeautjes voor de kleintjes maar steeds bij dat klein geluk diezelfde blik  haar blik vol dromen en verlangen een blik vol zon en maneschijn ze herinnert weer het flirten en het dansen en hoe het was om steeds verliefd te zijn  schoenendozen vol herinneringen				 
Zoals wilde akelei in maanlicht aarzelt tussen wit en roze,  een rode beuk bij zomerzonsondergang vonkt met zijn kroon,  en de diepe fjord op mijn lange reis zich spiegelt in het blauwste grijs: 
Moeder je kwam om elf uur thuis. Niet later zei je zelf. Ik zit nog steeds alleen in huis. Het is kwart over elf.  Ik kwam uit bed om negen uur, ik hield het niet meer uit: geroezemoes achter de muur, figuren langs de ruit.  Straks komen dieven om de hoek en klimmen door het raam. Naar geld en klokken zijn ze op zoek, ze fluisteren mijn naam.  Ze vinden onze klok nog wel: hij tikt vannacht zo bang. Als ik mijn Oma nou eens bel? Maar nee, die slaapt allang.  O, moeder, moeder kwam je maar.
Rillend, maar aanwijsbaar niet van kou, in je kamer, waar de kachel uit bleek.  Een blauw wolkje uit mijn mond met - tekenend - : hou je van mij?  Zo ronduit als een cupmaat. Nauwelijks een proefballon te noemen.  Meer nog dan het daarin vervatte, dit de vraag: wat ging er scheef  met mijn recht op informatie,
Te midden van jaarloze flessen tast schrander de gymnasiast naar contact in een muur want aantocht van mensen is denkbaar.  Uit rokzak puilt een zinderende schuimkraag.  Staat kroegjool op springen, het lekt in zijn aards gewelf - ach daar velt hem vonkende stroom, stuipt zijn hart.  In baaierd van zwam zal zijn rotting geknakt, hoge zijden gedeukt nog wat liggen.  Hij leeft. Hij vermoedt dat hij leeft. Hij wendt zich van veel dingen af die zijn.  En sluitende man kiest hij vrouw om aanspreekbaar te blijven. 
dan vragen ze 'laat het achterste van je tong eens zien? je strottehoofd? 't is net een kleine doodskop'  dan denken ze 'nee doe je lippen maar weer aan doe je jurk maar weer aan met die verhullende schoudergebaren ben je toch aardiger'
Een vrouw van zesenzestig doet een draad door een naald. D.w.z. probeert. Nu weer wil de draad niet, buigt, splitst zich, vervaagt, dan weer lijkt er nauwelijks een oog in de naald, (zo er al een oog in zit dan is dat erg smal en scheef) als de naald beweegt, beeft, alsof bang voor die draad, maar de draad is zelf ook niet zo zeker -  Boven haar komt iemand met een bom gevlogen.
Je kent het wel: een middag wachten tot het gaat misten. Wachten tot het donker wordt. Of avond wordt. Hij (ik heb het over hem) kijkt, ziet lege bussen die koppig starten, de stad in - op zoek naar meer mist?  Stemmen van mensen. Oproer? Bijval? Hij herkent ze, de stemmen. De mensen kent hij niet - nooit gekend.  Je kent het wel: pijnlijk nauwkeurig kan hij je zeggen (maar hij doet het niet): 'Nu gaat de telefoon'. En daar gaat de telefoon. De angst dit aan te voelen. En de angst (nog groter) zich na tien, elf juiste voorspellingen te vergissen.  De mist is binnen Reeds zijn de radiatoren verkild. Hij trekt zijn benen op. Wacht. Het wordt donker. Of avond. Hij trekt huiverend een haar uit zijn pols.
Als het dan toch moet, deze dag komt me wel zo goed uit. Zonnetje op het gras, jas thuis, je voelt dat er nog genoeg overblijft. Al ligt hier en daar geel blad op het grind, herfst is heel wat anders. Keurig naaldhout zorgt voor altijd groen.
Het is vaak zoiets simpels, het is gemis van je stem bijvoorbeeld, geen verhaal over landschappen meer, geen gedoe met je was, je kleren  onaangeroerd in de kast. Het is van je handen op zoek naar houvast de afdruk nog weten op leuning en deurpost en je voetstappen op het parket en de trap, dat zo willen laten, bedenken: poetsen en wrijven is sinks de tijd verdrijven, jouw tijd  moet hier blijven. Het is zo simpel en groot als huilen bij meikersen, appelstroop in de schappen en geitenkaas op het brood.
wat heb je vandaag gekocht, vroeg ik. een halsuitsnijding, zei je. trek ze eens aan, vroeg ik, en je trok alles uit: dat is ze helemaal, zei je, maar met de jurk erbij komt ze tot hier -  en toen wees je midden op mijn handen.
dichten is fietsen op de Mont Ventoux, waar Tommy Simpson nog is overleden. onder zo tragiese omstandigeden werd hier de wereldkampioen doodmoe.  op deze col zijn velen losgereden, eerste categorie, sindsdien tabu. het ruikt naar dennegeur, Sunsilk Shampoo, die je wel nodig hebt, eenmaal beneden.  alles is onuitsprekelijk vermoeiend, de Mont Ventoux opfietsen wel heel erg, waarvoor ook geldt: bezint eer gij begint.  toch haal ik, ook al is de hitte schroeiend, de top van deze winderige berg:
Elke ochtend gaat ze de oceaan op.  Het wasgoed gaat stinken potten en pannen koeken aan, haar huwelijkskleed rafelt  en vervuilt onder zijn boze blikken.  Wat doet het er toe, zij kijkt toe hoe de walvissen trekken en ziet dat het naaimachines zijn,  reusachtige die het sinds eeuwen stukkie kleed stikken.
Het is begonnen alles te vervangen, de dingen hebben hun gezichten anders- om op hun lichamen, telkens valt er iets en schepsels aan elastiekjes opgewonden schieten aldoor knallend los. Het laat zich door geen waarheid ontmoedigen kijk onze open monden krakelingen, wat wij bijna zeiden brokkelt langs onze wangen. Het is als een hoos in ons opgekomen wacht we moeten pakken, moeder halen, katten, kinderen vinden maar we worden meegenomen. 
Zij verstaat de kunst van bij me horen in m'n lichaam heeft ze plaats gemaakt voor twee in m'n ogen woont ze, in mijn oren ze hoort en ziet mijn hele leven met me mee  Soms begint ze in mijn hart te zingen waar het nacht was heeft ze lichtjes aangedaan en door haar weet ik dan door te dringen tot de onvermoedde schat van ons bestaan  zo alleen maar wil ik verder leven schuilend bij elkaar en als ik oud moet worden dan  alleen met haar  zij kent al mijn dromen en mijn wanen al mijn haast, mijn honger en mijn spijt als ik lach kent zij alleen de tranen die daar achter liggen in de tijd  zij is meer dan deze woorden zeggen
Die muurschildering, de vogel op hoge stelt, de twee speren, de bizon, de man met armen wijd, liggend tegen lucht, zijn pik stijf.  Waar gaat dit naartoe?  Nergens: nacht, land van wat niet bestaat.  Wat richt die vogel/ziel op hoge stelt/hakken uit?  Op het tipje van je tong begint de wacht.  Kon je maar als een dolfijn slapen met een hersenhelft, rondjes varen met de andere. 
Als wij op de steenweg lopen zegt iemand van ons kijk het gras is twee kontjes hoog zeiden wij vroeger waarop wij hem onmiddellijk staande houden hoezo vroeger kijk om je heen man wat ontbreekt er aan ons heden aan onze toekomst aan onze tijdelijkheid?
Waar mijn ontbladerde vader zijn harige takken laat ruisen, en de bast van mijn moeder met welgevallen beziet, wordt de mier op de grond door mijn val invalide. Wellicht word ik woudreus, en schud met de vuist naar mijn vader die kromgroeit.
En nu nog maar alleen het lichaam los te laten- de liefste en de kinderen te laten gaan alleen nog maar het sterke licht
Is er met het spelen in de tuin tijd verdaan? We vermaakten ons wel, maar speelden onze vreugde zoals alles.  Op zoek, zoals de vogel naar zijn vlucht, naar uitdrukking - een bal, een schommel, een touw: lijnen. De ontoereikendheid van de ervaring!  Of woorden van die strekking. Het nut schiet er bij in, maar we leven. We wierpen elkaar de brandende bal van het  moment toe, aan- en ontmoedigingen, verwijten, de berusting die we zelf niet wilden. 
Ik denk, je moet iets hebben om van te houden, bijvoorbeeld een steen in je hand, die langzaam warmer wordt.  Maar wat is het dan waarvan je houdt, je eigen warmte die ook weer verdwijnt met het lossen van je greep.  Ik denk, je moet toch iets hebben om van te houden, waarom niet een steen in je hand, die
Steen en stoffigheid. Betonnen blokken         worden woning. Kooi verrijst op kooi.         In de volte waar wij zullen hokken         loert de leegte nu al op haar prooi.          Krantenschrijvers fronsen. De neurosen         druipen straks als vocht de muren af.         Kroon der schepping, wilt gij hier verpozen         Op uw speurtocht tussen wieg en graf?          Sociologen, kom maar wijsheid winnen.         Psychologen, tracht gerust te spieden.         Boor uw blik in wat reeds vaag zich toont!          Woon ik er, mij schiet het lied te binnen         dat de Heer zijn zegen wil gebieden         in beton zelfs, zo er liefde woont.
Het kwam door d'avond en hield bij 't raam. Daar haalt geen nachtegaal bij onder 't schallen der volle borst, als blij de klinkers vallen, kristallen nachts; haar stokte 't hart en d'aam.  O, 't moordend uitzien naar wie niet wil plukken Uw bloem, die - 't is u beloofd - geen rimpel treft, aleer de zoete rover u verheft: een zee die opgaat, neev'lend van verrukking.  Nu glijdt ook alles van u en sluit gij 't oog wilt in de poelen van uw keus verzwelgen. 't Is 't uur der scheiding, voorzichtig 't raam omhoog, 
Lief plekje grond, omringd door groene dijken Door 't voorgeslacht ontwoekerd aan de zee Door vaart en weg verdeeld in kleine rijken Waarop vol pracht de bloemenvelden prijken Een oord van vree  Hier klinkt het lied van d'arbeid allerwegen Te midden van de zangen der natuur En verre van 't rumoer der stad gelegen Komt hier 't gevoel van kalme rust ons tegen Elk avonduur  Hier steunde vaders arm de jonge handen En hier klonk moeders stem in 't vriend'lijk ouderhuis
Een kreeft greep met zijn scharen,
Zij trillen tot zij zitten op hun plaats als het niet waait, het raam verlicht, stil tot het einde van de nacht, stijf op een doel gericht, uit op bezweren van het licht.  Zij dragen niet als opgeprikten op vleugels van stilleven as van 't ademloze om de naald, maar levend stof van licht beogen als van de nacht die ademhaalt.
Geachte Heer, ik moet u danken voor het postpakket dat ik ontving. Maar u vergeeft mij ongetwijfeld een zekere teleurstelling.   Toen ik de hand vroeg van uw dochter 
Vanmorgen zag ik onverwacht, gewend aan rommel, vuilnis of een oude fiets, er drijft kastanjebloesem in de Lindengracht.  Verrast wachtte ik even op de brug en zag het bloesemwater om de pijlers spoelen. soms kwam het, met de rondvaartboot, stroomopwaarts terug. 
Je kunt een schuurtje worden, een deurtje met een hangslot door je navel, het is afgezaagd maar het geeft voldoening als ze bij je komen schuilen. Je kunt  nog altijd fier rechtop als telefoonpaal dienst doen, stijf tot in de lengte van jaren, onbuigzaam maar met uitzicht op de helling en het dal. Je kunt  ook met je knoesten en je splinters in de haard worden gegooid. Je bent wat
Rotterdam Schiedam Vlaardingen Maassluis  hoekie om trappie af  gekkenhuis
Toen Alfa voor het eerst zijn Bet ontmoette, Heeft hij haar lang met kennersblik aanschouwd. En nog dezelfde dag deed hij zijn aanzoek En nog dezelfde maand zijn zij getrouwd.  En waren samen letterlijk gelukkig En hadden lief in letterlijke zin. En Bet schonk na verloop van negen maanden Het leven aan een vierentwintigling.  Dat was de aanvang van de overwinning Van dit geletterd, kinderrijk geslacht Dat duizendtallen dromen heeft geschapen, Maar honderdduizenden heeft omgebracht,  Dat menige bibliotheek heeft volgelogen, Dat dagelijks smaad schrijft in het ochtendblad, Dat laster pleegt in duizend conversaties, Dat roddelt op het land en in de stad.  En was de dichter niet ter hulp gekomen, en wisten wij na alle laster niet Dat wat in proza enkel maar kan liegen Tot waarheid wordt gelouterd in een lied,  Wie zou dan niet de tijd terug begeren,
Voetjie vir voetjie word mens immigrant... Toevallig uit, toevallig tuis, gestrand op hierdie teennatuurlike terras
Waarom liefste wil je woorden en mij dwingen tot een lied ? Liefde gloeit in stille dingen. Liefde leeft in woorden niet.  Liefde zucht in onze harten, in ons saam gedragen zeer. Wat wij hoopten en verwachtten. Wat mijn lief is liefde meer?  Liefde leeft in grijze haren. In elke rimpel van onze huid. Al die jaren, onze kin'dren, stralen toch die liefde uit.  Waarom dan tot woorden dwingen
In de oudste lagen van mijn ziel, waar hij van stenen is gemaakt, bloeit als een gaaf ontkleurd fossiel, de stenen bloem van uw gelaat.  Ik kan mij niet van U bevrijden,
Ik wil van liefde schrijven, maar ik heb de zinnen liever dan de liefde aan den lijve. Het is triest maar waar:  ik timmer woorden aan elkaar tot iets dat af en toe blijft drijven, meer eigenaardig dan zeewaardig -  het zal zin voor zin vergaan.  Laat het rusten op de bodem van de oceaan, een scheepswrak met een kloppend hart van taal erin
Wie tussen de rozen knoflook plant ziet zich beloond met een rijkere bloei en een krachtiger geur van de rozen.  Een parfum, een kaas, een pate, maar ook een schilderij, roman of gedicht -  ja, eigenlijk alles wordt er alleen maar beter van als het een beetje stinkt. 
Die norse gast zal jou niet overslaan. Nooit belt hij op en vraagt: 'Kom ik gelegen?' Hij komt te vroeg, te laat, zijn zeis stoot tegen je lamp of vaas. Hij laat zijn koffie staan.  Beloftes worden niet door hem gedaan en nooit zal hij zijn knekelvoeten vegen. Hij kent geen smalltalk. Er wordt stuurs gezwegen tot hij je vraagt om met hem mee te gaan.  Dat was het dan. Je bent opeens zo moe. Hij zegt: 'Je wist toch dat ik ooit zou komen. Die lamp, die vaas, het doet er niet meer toe. 
"Niets kan zachter golven  dan een golfterrein" denkt de dame met de grote hoed en de suède handschoenen. De heer die haar galant terzijde staat, kijkt heel even naar haar borsten in de roze crêpe jurk
Ik omvat met bei mijn armen de tere ronding van haar schouders en hals, en zijzelve doet mij haar zachtglooiende dansende benen omhelzen zo schrijden wij tezamen in ritmische wiegeling  Ik zie omhooggeheven haar lief gezicht
Die nacht was ik een jaar of dertig. Die nacht opgestaan. Het regende uiteraard. En ik werd ontdubbeling gewaar.  Mijn klef, laf ego vastgespeld aan mijn dubbel vel liet los, genadig, ordentelijk.  Voorspeld: kinderen (drie), teckels (twee), bridge, anjers, Verzamelde werken, testament.  Ik viel. ik liet mij liggen. Als een slagroomtaart in de regen. Ontdubbeling, het is een woord (van in den beginne?)
Met het stijgen van de jaren krijgt een mens wat ongemakken. Alles gaat wat hangen, zakken. Er verdwijnen steeds meer haren.  Lettertjes op straatnaamborden baren je ook steeds meer zorgen. Willem dacht laatst op een morgen: Help, ik ben half-doof geworden.  Maar zijn arts begon te sussen: 'Nee, dat kan ik niet geloven. Je hebt horenden en doven, daar zit heus niet half-doof tussen.  Zeg mij na, ik test het even. 'Veertien', liet hij zachtjes horen. Willem spitste beide oren en zei vastberaden: 'Zeven!'
Er is zoiets droefs in de wijze ogen van varkens dat zij wel profeten lijken voor de slachttijd. (Ik heb het niet erg op profeten en jij? Nee meer houd ik van het klimop dat omhoog klimt) Hun slagtand uitgerukt als zij op de lopende band het moederlijf uittrekken, exodus uit heet Egypte, de rode zee door van hun verlossing, stro tegemoet en de messenrijke afgodsbeelden van de mens. Soms staat er een, een oude beer onder de oude boom van de kennis, oud uitstervend appelras, doodstil en kijkt naar de wind op de horizon, door inzicht blinder dan van nature bijna.  Bijna zie je, in de bruidsachtige herfstsluiers in de lispelende wind, in de kruidigheid, de gedachte- wolk op zijn topzware kop: Gestreept rende ik, ever eenmaal, en wat ben ik nu! O jammer van de getemde varkens, zij zijn de dichters onder de dieren, melankoliek en van weinig nut totdat aan de muur afgebrand, hun speklaan openklapt als een elegie. 
Soms zegt hij: nu ben ik de prins uit het boek. Dan weer is hij bakker en geeft mij een koek.  Soms is hij mijn vader en ben ik het kind, of moet ik een boom zijn en hij speelt de wind.  Vaak is hij alleen maar
Ergens in huis slaat hard een deur dicht en even wankelt de kleine giraffe van vrolijk oranje plastic. Geschenk van een 6-jarig jongetje dat pendelend tussen ontredderde ouders zijn lot onbegrijpelijk blijmoedig draagt. 
Soms laat gij mij een eb en vloed alleen. Uren vergaan met schrijven in het zand. Zo weer ik mij, krijsvogels om mij heen, vergankelijk, uitgestoten aan de rand der aarde. - Water komt en gaat, het strand ligt nat en gladgewist gelijk voorheen.
Modaal gezin, een dagje met de trein. Een vader, die het niet echt zitten ziet, gemakkelijk in spijkerpak voor de vakantie, staart stug naar buiten waar het bakken giet.  De moeder met haar kroost in praktisch plastic en een alerte blik op haar gezicht, kijkt licht verwilderd om zich heen: is dit die dure eerste klas, die haar verplicht  veel te verbieden aan het kinderstel dat, tot niet heel veel goeds in staat, weet dat het gangpad in een treincoupé de eigen wil voldoende ruimte laat.  Dus draaien maar en veel gepraat. Ook veel wc-bezoek en neuzen snuiten, geknoei met kauwgom en met frisdrank, onderwijl verbeten schrijvend met hun natte vingers op de ruiten.  Het pluche treinstel voor de rest bezet
Er is geen mug meer die nog wil zoemen als vroeger toen ik veilig lag in mijn ver bed en ik de kamer gevuld met droom en sprookjes zag.  Er is geen troost meer om mij te wiegen, geen woorden die men liefde heet, geen vleugelen om heen te vliegen naar oorden die men veilig weet.  Wel zijn er duizend kleine zorgen waarin ik langzaam ben vergaan. Ach kon ik nog één keer als vroeger,
...zag jij misschien dat ik naar jou,  dat ik je zag en dat ik zag hoe jij  naar mij te kijken zoals ik naar jou  en dat ik hoe dat heet zo steels,  zo en passant en ook zo zijdelings -  dat ik je net zo lang bekeek tot ik  naar je staarde en dat ik staren bleef.  Ik zag je toen en ik wist in te zien 
Gedichten wonen uit geboorte  in een glazen huisje.  Daarom kijken ze nu zo vanzelfsprekend naar buiten vanuit hun doorzichtige woning.  Elk gedicht heeft zijn eigen voor één bestaan wakker geworden wijsheid;  dit bijvoorbeeld dat een vers nooit stenen zal gooien.  Het is zelf maar zo kwetsbaar gehuisvest.
een vliegtuig cirkelt letters in de lucht, de vlaggen klappen van plezier, hoog in hun masten. het volk dat lang boog onder oorlogslasten, viert dat de vijand vijf jaar later is gevlucht.  dan  dwalen mijn gedachten naar Irak.. na de dictator, die zijn volk lang heeft geknecht, nu vrijheid – maar daar is ook alles mee gezegd –  en toekomst met alleen maar ongemak.  ‘vrijheid is niet te koop’ het thema van dit jaar, zette de toon in Nederland voor menigeen. 
Gedachtegoed  Geordend Muzikanten in een rij de vlaggen waaien uit Bevrijdingsdag  5 mei  2003 naar toen een dag uit het verleden Zo oud, zo pril Gezicht met vele kanten Voorbij gegleden In de geest Naar buiten toe Zo stil  Zo veel verdriet Voor hen die bleven Bevrijdingsdag Dag van het licht
gedachten ontvouwen wegen naar de kern van mijn bestaan rangschikken letterschrift tot evenbeeld van mijn gevoel en jij leest onuitgesproken taal
Geloof van mij, gij die mijn naam hier leest, ik heb de dood van kind af nooit gevreesd. Hij was vertrouwd. – Het ondoorgrondelijk leven is mij de donkere despoot geweest. 
Wéér in 2a te zitten was wel fijn  als ik rechts achterom keek naar dat liefje,  Maar zij keek steeds terug zo van wat blief je,  of helemaal niet. Wel de harde lijn.   Met Sinterklaas gaf ik mijn hartendiefje  een hart van suikergoed en marsepein.  Zij deed de stille gever hartenpijn,  want gaf hem via Joan het volgend briefje.  Daar stond geschreven: 'Jan, ik heb gemerkt  dat je me aardig vindt. Ik vind jou niet  aardig. Zwijg daar dus over, Marie-Jeanne.'  De doffe dreun heeft twee jaar doorgewerkt.  Nu kan ik lachen en ik zing een lied;  toen wou ik huilen maar ik had geen tranen.
het maan zilver  schittert voor mij waar donker diep  de vijver troont schuift de zilveren maan voorbij de koude nacht  die sterren toont en rust het water rimpel broos in stilte van het ogenblik en deinen zacht 	 de eenden kroos tot troost voor mijn  bezwaarde ik
Als ik er niet meer ben deel me dan uit als brood onder de levenden en weet...  tussen de klaproos en de korenbloem stond ik te wuiven  als graan  gedenk mij wanneer de halmen rijpen of als de leeuwerik ten hoogsten hemel stijgt  aanhoor de elegie van pijnboom en plataan denk hoe ik was genegen het zachte oeverlis  onthou de vuurdoorn de zonnebloem de goudenregen  en... liefste...
Op de fiets gaat alles wel langzaam maar toch nog behoorlijk hard.  Wie heel goed luistert aan een stilstaand horloge hoort een zacht tikken.  Waar blijft de tijd? Om daar over na te denken hebben wij het zwerk. 
Het mutsje is wat scheefgezakt maar siert haar smalle hoofdje rood  kan slechts gedeeltelijk verhullen dat er geen haren onder krullen het onbedekte schemert bloot     De chemo liet de lokken vallen blond dwarrelden ze op de grond en in het duister van de nacht bidt hoopvol  kleine Vera zacht Lieve God, maak me gezond.   Een bont geschminkte ClinicClown  verdrijft met grappen even de pijn Vera’s ogen glanzen groot en fel glimlachen hem een dank je wel voor de warme stralen zonneschijn.  En de ClinicClown pakt zijn gitaar speelt voor haar alleen een wiegelied vol zoete strelende akkoorden die teer liefde voor haar verwoorden en klagend huilen van verdriet  Ongeschminkt las hij in de krant  zwart omrand en klein geschreven: 
Zelfs de zon komt niet tevoorschijn door de dikke zwarte lucht. Telkens weer om water vragen, iedereen is op de vlucht.  ik heb blaren op mijn voeten, want we lopen al zo lang. als ik jou maar stevig vasthoud ben ik helemaal niet bang!  Hoever gaan we nog vanavond –  ik zie hier alleen maar puin. Zal ons huis er thuis nog staan –  en de bloemen in de tuin?  Bloemen voor bevrijders zullen er niet zijn, mijn kind. In dit land van stammenstrijders overleeft alleen de wind.  Pas als vlinders zijn als sterren,
Zo kom tot rust. Vertrouw u aan de nacht,  te slapen gaat nu alles op de aarde -  en geef verloren wat uw hart bezwaarde,  langs verre stromen wordt het thuis gebracht.   Zo kom tot rust - en hoor naar het gestadig  ruisen des levens. Al wat is geschapen  doorwoont het, aan zijn hartslag moogt gij slapen:  Ook in u zelve arbeidt het genadig.   Zo kom tot rust - en vindt de diepe dalen 
Zie, zo'n lentedag blijft altijd langer talmen waar er water is.
Daar zijn de dagelijkse namen weer van de stations op vastgestelde tijden, men leest ze en voelt dan vaag het oude zeer dat men zich uit die sleur eens wou bevrijden.  Men kan als willekeurig reizend heer aan krant en sigaret zijn aandacht wijden en zich verblijden dat men meer en meer in 't rechte spoor en op de rails blijft rijden.  Men denkt gezapig op die regelmaat hoe alles aanvangt en wel overgaat: het jonge vuur, het leven en het lijden.  Hoe irreëel zijn liefde, lust en haat wanneer men deinend het traject verlaat en naar de laatste halte zich voelt glijden.
De kranten vertellen: de oorlog is over -   en hoe het gelukt is, dat wij zijn bevrijd.  maar hier is geen water en niets meer te eten geroofd of gestolen zo zijn we bevrijd.  ik bedel om drinken bij vreemde soldaten geweer in de aanslag want wij zijn bevrijd,  verminkt en vernietigd.
vegen van zomer een dronken behang voelbaar de liefde van levensbelang  droomde van leven een gouden glans de herfst is een streven de liefde een dans ik wil je nog even lief geef me een kans  de kilte de stilte de winter brak de kilte de stilte ik huiver ik snak de kilte de stilte en liefde ontstak  gebroken ontloken dit laatste getij je blijft in me spoken
Haar hoofd een stad te vol  om er weer kind te kunnen zijn.  Maar in dat labyrint stond nog gegrift  een vaderhuis met vele woningen;  toen raakte zij op drift.   Alle dimensies werden in haar wit,  getallen cijferden zich weg uit reeksen  en elke volzin weigerde te zijn.   Zij werd een interlinie tussen dit  en dit terwijl haar ogen keken  naar een gestorven vader, die niet zit  achter een ontbrekend  raam.  
Een nuchter fietser op de gracht: wat valt dat is een herfstblad - licht stijgt op. Nóg is er geen gevoel van kortste dag.  Maar keert het licht, dan keert de fietser ook de stad de rug toe, kiest rivier voor gracht, sneeuw op de buitenweg voor stadse prak.  Wat voedt nog zijn herinnering: de damp die geurt bij 't uitdoen van een regenpak? Ging ooit Sebastiaan naar Duivendrecht?  Komt lente, lost de eenzaamheid zich op in wie hij tegenkomt de Amstel langs: de fietsers met hun hand omhoog als vrienden.  Zo voelt wie de beslotenheid verliet, bedreigd door damp van snelverkeer, zich thuis voorbij de weiden achter zijn bureau.  Maar op een zomerdag slaat hij voorbij de brug linksaf, wil de rivier ten einde: komend van Ouderkerk zoekt hij weer stad.  Na molen en begraafplaats wordt het stil: 'Zo eeuwig fietsen!' gaat het door hem, en geen mens ziet dat zijn fiets de lucht in wil.
Er zwemt een barst door het huis Niemand die luistert  Uit de schaduw groeien schaduwen in het onderwaterlicht dat passerende auto's werpen op de muren rondom het bed  In de diepblauwe stilte herhaalt een jongetje lipzacht al wat gezegd is die dag en stopt woord voor woord de gaten in het geluid dat huwelijk heet  De vloer golft De deurklink is ver  En het jongetje houdt zijn handpalmen als een boek in zijn handen en ik lees 'kom terug, ga weg'  Een spreuk, een dominosteen die een ster slaat in het glas van mijn huis  Dan begint het buiten bruidsjurken te sneeuwen
Het is tijd voor open spel, mijn liefste. De kaarten op de tafel. Ik heb  er twee: mijzelf en wat ik schrijf. Ze zijn van weinig waarde, om niet te zeggen van geen tel. De  hand van jou is rijker: je lijf is nog het minste, al is het lang  niet mis. Maar ook illusies heb  je nog, en hoop. Jij hebt alles wat er is. Toch ben ik soms al  op je uitgekeken, ontkennen heeft geen zin. Je zult dan ook wel weten: gewenning is een ziekte, ze slaat toe van bij het begin, en op het einde is het beter om te breken.  Ik wil daar nu niet over praten. Wat komen moet, dat komt. Alleen: er zal nimmer sprake zijn van schuld. En nog minder van vergeten. Dat er, in dit land van kwezels en kastraten,  in deze tijd van tegenstand en onbenul, twee levens waren die elkander kruisten, met een vuurwerk van vergeefse woorden, en de troost van wat lichamelijk tumult.
Sterren en strepen naderen Bagdad, Woestijnrupsen met ronkende tred. Een stad werpt de gordel af,  waar gore wapens zouden wachten op een vonk die de menigte wegblaast.  Paddestoelwolk  De kogel boort door de slagader van de hoofdstad. Nieuwsjagers gissen naar de val,  de diepte van het bloedbad. De opmars jaagt de koersen naar smeltende sneeuwtoppen. Koortsige vragen…een overlevingswet…  Kunnen we de val van ruwe olie stoppen? Hoever reikt de gevleugelde raket?  Wijkt het verzet?  De woestijnvos steekt de Tigris over,  maakt een vers spoor naar het hart van de vijand.  Strijdige berichten over de veldslag,  goochelen met slachtoffers, het wankelend gezag. De staatswacht, een blauwbloedig leger  moet in de scherven delen.  Het rommelt in het zuiden. Verdwaalde bommen treffen een handvol gezinnen.  
alles is als steeds tevoren vrijdag, op de Nassermarkt totdat die raket ontploft zestig levens gaan verloren.  acht divisies om de stad met daarbij nog moordcommandos zicht beperkt door blinde haat doden ieder op hun pad.  woestijnratten in de val zandstorm tegen rookgordijn wie wordt baas in de woestijn doden - wie kent hun getal?  wie er ook vuurde, wie hen ook stuurde, wat maakt 't uit in het heetst van de strijd..
Soms is men zo oud dat men zijn bezit niet meer bezit  verhuizers komen met vervoermiddelen nemen de stoel de tafel de tuinpaden het kinderportret het album met namen de vogel en de kat  men koopt nog één keer persoonlijk tabak, deelt vergeefs mede wat men denkt van het kabinet en de eeuwig dreigende oorlog, alleen  het gratis glas van het huis smaakt nog  naar meer, het regent, men beeft, er zijn stemmen en op het privaat ontmoet men verbaasd wie men was —
Lamme smeerlap, met je baard, dor van geest maar dicht behaard, die ons daar stond aan te staren of wij huursoldaten waren.   'k Weet nog alles, luizig dier,  ook al zit je ver van hier,  teruggetrokken en stokoud  in een blokhuis vol met goud.   Dat je er Stein hebt uitgetrapt nadat hij je had verklapt hoe je schatten kon verdienen met de bouw van zijn machinen.  Hoe je Berends in de stront hebt gewreven, als een hond, toen hij 't boekjaar niet kon sluiten door die fout van zeven duiten.  Hoe die halfwas, smal en bleek, van zijn gulden in de week vijftig centen af zag romen, want hij was te laat gekomen.  'k Weet het nog, zoals je ziet, maar ik snap vandaag nog niet hoe die negen duizend koppen dat zo lijdzaam bleven kroppen.  Had een flinke delegatie, na 't verwerpen van je gratie je maar even beet gepakt, even op de vloer gesmakt,  je die baard eens afgeschoren, met of zonder je twee oren, je die broek eens afgedaan om je voor je kont te slaan.  Maar al is het niet gebeurd, uitgesteld is niet verbeurd. Wij staan klaar om ons te wreken zonder je de nek te breken.  Want komt ooit de rode tijd  door je slaven lang verbeid, vóór nog dat je met je botten bent gedolven, om te rotten,  dan word jij benoemd per se  om de piesbak en de plee schoon te maken als het hoort in de Beurs of Delftse Poort. 
Matthias brengt zijn blijheid naar het raam, want daar, zegt hij, zijn kleuren in de kijk. Hij geeft de dingen buiten vast een naam in onbesproken taal, en voelt zich rijk.  Matthias knoopt de eindjes van de straat nog onomwonden samen tot een ding.  Hij spreekt zijn blikveld uit: Kijk, aan elkaar de kleuren achterna en daar een tingeling!  Ik stel mij op zijn grote kijken in. Dit wil ik ook: van kijken het begin tegen een al lang volwassen weten in.  Maar ogen te precies geslepen zien niets dan wat hier geschreven staat: god kegelt doelloos auto's door de straat en waait wat met een slingerende fiets.  Matthias kent de woorden onverward
Bagdad brandt en blijft maar branden, vreemde namen op mijn tong Basra, Najaf, Karbala, angstzweet parelt in mijn handen.  hoger kolkt de brandhaardhaat doorvechtend in adempauzes terwijl moeders van soldaten  bidden dat het overgaat.  Bagdad brandt en blijft maar branden,
Een vrouw beminnen is de dood ontkomen, weggerukt worden uit dit aards bestaan,  als bliksems in elkanders zielen slaan,  tezamen liggen, luisteren en dromen,  meewiegen met de nachtelijke bomen,  elkander kussen en elkander slaan,  elkaar een oogwenk naar het leven staan,  ondergaan en verwonderd bovenkomen.    'Slaap je al?' vraag ik, maar zij antwoordt niet;  woordeloos liggen we aan elkaar te denken:  twee zielen tot de rand toe vol verdriet.    Ver weg de wereld, die ons niet kan krenken, vlakbij de sterren, die betoovrend wenken.  't Is of ik dood ben en haar achterliet.
Angst die ons vernedert. En het gevecht geen lange heldenzang. Een dierenangst, sidderend en duizelend, een redeloos bijten in leven, hopeloos op de grens van het bestaande.   Wij, voer voor de ruimte, ketting- reactie, kralensnoer van de zon, wij verbeelden ons niets meer, zien met onze ogen niets meer, horen onverstaanbaar geluid, geen geluid.  En zijn biddende huid. Maar de wil van de laatste dubbelganger in ons: lichtvalk of elk ander woord, zal geschieden. Is geschied. 
In de zon is de dood begonnen. Hij heeft het zoete vreten aangevangen. De warme velden worden donker overronnen.  Wij lopen nu met vrome voeten over naakte wegen en zijn van zijne majesteit doorzegen. Ergens is er een onderspit gedolven.  En iedere vrouw is ons genegen haar bloed te mengen met de zwarte zonnen, die van de zomen van ons bloed zijn opgestegen.  O lente, zon-bedronken en van donker overrompeld.
Teder en onverwacht Voel jij aan als toen Na een eenzame nacht Gelijk de eerste zoen  Een stil ontwaken
groen is het gras van buurman's gazon, groener zijn klimop met slingers.
de veerman bracht me zwijgend naar m'n doel gene zijde van een ijzig koude stroom daar wenkte -tussen lelies- een fantoom ik naderde, gedreven door gevoel  hij vroeg met zachte stem z’n pad te volgen en leidde mij naar schimmen in het veld 'u wordt verwacht', zo werd me nog verteld vervolgens werd hij door de mist verzwolgen  de schimmen bleken vrienden van weleer na uren werd het tijd om weg te gaan ik vroeg de weg naar veerpont of naar brug 
Gij maakt mij wilder, wilder dan gras en bloemen, ik die al wilder dan water ben hoe zal ik u in mijn hartstocht noemen u die ik nauwelijks ken.  Zal ik u lief en beminde noemen in hoeveelheid namen vloeit gij mij uit nooit stond een zomer zo te bloeien in al zijn linden, in al zijn kruid.  Hoe zal ik u in mijn kamer noemen
prachtig, zoals je wegloopt,  zo oppermachtig met in je kielzog  woede en gelijk.   nadat ‘waarheen…’ mij stamelend ontsnapt blijft enkel onvermogen.  nu lange monologen zijn vervlogen
Oote oote oote Boe Oote oote Oote oote oote boe Oe oe Oe oe oote oote oote A A a a Oote a a a Oote oe oe Oe oe oe Oe oe oe oe oe Oe oe oe oe oe Oe oe oe oe oe oe oe Oe oe oe etc. Oote oote oote Eh eh euh Euh euh etc. Oote oote oote boe                   etc.                   etc. etc. Hoe boe hoe boe Hoe boe hoe boe B boe Boe oe oe Oe oe (etc.) Oe oe oe oe              etc. Eh eh euh euh euh Oo-eh oo-eh o-eh eh eh eh Ah ach ah ach ach ah a a Oh ohh ohh hh hhh (etc.) Hhd d d Hdd D d d d da D dda d dda da D da d da d da d da d da da                                            da Da da demband Demband demband dembrand dembrandt Dembrandt Dembrandt Dembrandt Doe d doe d doe dda doe Da do do do da do do do Do do da do deu d Do do do deu deu doe deu deu Deu deu deu da dd deu Deu deu deu deu                    Kneu kneu kneu kneu ote kneu eur                   Kneu kneu ote kneu eur                   Kneu ote ote ote ote ote                   Ote ote oote                   Ote ote                   Boe                   Oote oote oote boe                   Oote oote boe oote oote oote boe
gevreesd en geliefd overzag je  vanaf betonnen sokkels en banieren als vader, voorbeeld en god heerste je vanuit eenzame hoogte voor altijd overal aanwezig  de hamer creëerde naar jouw beeld het land dat ruw ontwaakte  door de kanonnen van de Aurora door de roep om vrijheid van hen die zich schaarden achter idealen  paranoia vervormde je grilligheid verkilde je hart en vervreemdde je van de arbeiders en strijders die je verstootte als vijand van het volk - de sikkel tot zeis geslepen  nu je na vijftig jaar nog rondwaart  in nachten dreigend en vol van beloften
zie de lichten halo's glijden over natte straat kasseien 't zijn manestralen die wenen  om hun verloren schijn baar niet voor diegenen die toch verloren zijn  enkel de verscheurde wolken die grijze hemels bevolken treuren zo gelaten bedroefd  in plassen die deinen totdat het niet meer hoeft en rimpels verdwijnen  zelfs de kringen die het lot bedwingen
Denkend aan de dood kan ik niet slapen, En niet slapend denk ik aan de dood, En het leven vliedt gelijk het vlood, En elk zijn is tot niet zijn geschapen.  Hoe onmachtig klinkt het schriel 'te wapen', Waar de levenswil ten strijd mee noodt, Naast der doodsklaroenen schrille stoot, Die de grijsaards oproept met de knapen.  Evenals een vrouw, die eens zich gaf, Baren moet, of ze al dan niet wil baren, Want het kind is groeiende in haar schoot,  Is elk wezen zwanger van de dood, En het voorbestemde doel van 't paren Is niet minder dan de wieg het graf.  ------------------------------------------------  uit Verzamelde Gedichten van J.C. Bloem (1887-1966)
- En, wat zien we? - Een konijn natuurlijk! - Een konijn, En? - En? Ik zie een konijn. - En tegelijkertijd een….? - Konijn zeg ik toch! - Eend. - Eend? - Oren snavel zie je wel? - Ik zie alleen een konijn. - En een eend. - Een konijn! - Eend! - Konijn! Konijn konijn konijn!
Mijn vader had een lang uur zitten zwijgen bij mijn bed. Toen hij zijn hoed had opgezet zei ik, nou, dit gesprek is makkelijk te resumeren. Nee, zei hij, nee toch niet, je moet het maar eens proberen.
Zij kent de onderkant van kast en ledikant, ruwhouten planken en vergeten kieren, want zij behoort al kruipend tot de dieren, die voortbewegen op hun voet en hand.  Zij heeft zichzelve aan de vloer verpand om deze voor de voeten te versieren van dichters, predikanten, kruidenieren, want er is onderscheid van rang en stand.  God zal haar eenmaal op Zijn bodem vinden, gaande de gouden straten naar Zijn troon, al slaande met haar stoffer op het blik.  
Hier lig ik weer. Een nieuwe nacht, een nieuwe merrie die mij wacht. Alsof Jeroen Bosch zijn penseel doorheen de tijden tot mij bracht.  Ik word spitsvondig afgeslacht door monsters die mij vrij onzacht vernielen nu ik, deel na deel, ten prooi val aan hun overmacht.  Ooit droomde ik, gejaagd en heet, van wulpse meisjes, schaars gekleed en wars van fraaie zeden. 
De zeeschelp in mijn hand is vandaag op het strand door de zee neergelegd. Haar zwijgen zegt dat de wereld vergaat en niets bestaat dan alleen de zee. Alle wel en wee is maar vloed en ebbe.
ik zie twinkel in de lichtjes die glinsteren in jouw nacht tussen de sterren van de hemel wijl de maan nog op mij wacht  ik hoor de tinkel in het klater van het water dat er stroomt langs de keien in het zand wijl de kater van jou droomt  ik voel ge-tintel in mijn hart
Van dood in dood gegaan, totdat hij stierf. De namen afgelegd, die hij verwierf. Behoudens deze steen, waarop geschreven: de dichter van het vers, dat niet bedierf.
Wanneer ik dood ben en de donkren komen, Geef me 't portret niet mee, dat altijd mij Ten hoofdeneinde stond en in mijn dromen. Ik merk er toch niets van. Het is voorbij.  Neen, ik wil niet, dat na de laatste morgen De beeltenis van dit bemind gelaat, In een tot molm geworden kist geborgen, Diep in de muffe grond met mij vergaat.  Doch als ik stervend ben, maar nog niet henen, Dan wil ik 't houden in mijn vege hand. Mijn laatste denken moet nog zijn doorschenen Door 't liefste waar het zich aan had verpand.  Want ik berust erin. 'k Heb in mijn streven
Er zit een gat in het blad. En het is krom. Het heeft gewerkt en zij heeft laten werken. Eenkennig werd zij nooit. Veelgodendom van sap en bier en bloed was altijd welkom binnen de kringen van haar heiligdom.  Haar stutten zijn geen zuilen. Het zijn poten, viervuldig hun geloof, maar steeds oprecht. Wat niet beweegt is wat het beste vecht.
het is een heel oud spel, maar gelukkig nog vrij eenvoudig te leren  er komen geen stukken bij te pas, geen stenen, geen schijven, geen fiches, geen kaarten, alleen, soms, een simpel rekensysteem  het wordt gespeeld met drie of vier benen (en nog een paar andere benodigdheden) in een al dan niet opgemaakt bed (bij gebreke daarvan kan vrijwel ieder min of meer effen oppervlak dienen, mits min of meer horizontaal van stand)
Ik doe zaken. Ik heb een heel grote schrijftafel En mijn gezicht staat moeilijk. Ik praat in een telefoon En ik heb een mijnheer, Die juffrouwtjes kan laten werken En nog meer mijnheren. De juffrouwtjes ruiken zo lekker, Ze ruiken allemaal verschillend. De mijnheren zijn in grote jassen. Ik bloos er wel van. Het lijken wel Engelsen, En ik begrijp niet, waarom ze doen wat ik vraag.  Er was veel zaken vandaag. Het waren allemaal gedachten van mensen, Er waren veel dikke, die duwden en waren onwillig. Ik begreep niet, waarom ze zo koppig waren. Er waren magere, met valse haakjes, En er zat veel in de knoop. Het was precies het kistje met oudroest en touwtjes van mijn grootvader. Ik was een vreemdeling.  Toen ben ik maar gaan wandelen in de bosjes. Het was een arme dag, de straat was nat. De zwarte boompjes hadden honger, Die trok hun magere vingertjes krom. De wind zei verdrietige verhaaltjes. Het Novemberlicht was saai en schraal achter vervelende wolken. Maar in mijn hart bonsde de opstand En ik zei: lieve God, ik wil een straatsteen zijn.

ik noem je: bloemen  ik noem je: merel in de vroegte  ik noem je: mooi  ik noem je: narcissen in de nacht   waaroverheen de wind strijkt  naar mij toe  ik noem je: bloemen in de nacht 
Wij zaten samen, zwijgend, bij het vuur; mijn lieve vader en ik. Bij elk klokgetik kwam zijn stervensuur  nader en nader.   Hij was rustig en goed; lijk de moeder die haar kindje heeft gedekt tot de kin, en die heengaat op lichte voet, stil en verblijd. Zo wist hij zijn denken en daden bedolven onder Gods warme barmhartigheid.  Hij stond langzaam uit zijn zetel op, recht en sterk lijk hij had geleefd. Zijn fijne hand heeft gebeefd op mijn hand: een nevel over ontwakend land.  Hij heeft zijn laatste daad gedaan: hij gaf me zijn uurwerk, eenvoudig, zonder één woord, en monklend is hij te rust gegaan.  Maar, toen ik hem zacht naar het bed geleidde, wist ik hoe een Engel, zingend, aanschreed achter ons beide. Want moedig had mijn vader, in mijn handen afstand van daad en tijd gedaan. Trots en wenend ben ik van hem heengegaan.
geen stem in de wolkbreuk de plotselinge waterval  van de daken glijdend  druipende steen met hun zoute tongen  verwoest o geen stem   onder het afdak  geen oog en geen beeld en geen godheid  buiten het raam  wuivende takken en de echo van een licht  over de grond kruipend   nee een stroom wild  rode robijn  een wilde stroom  en het daglicht dat opstijgt   in de kuil van de zee  die het land omvademt  geen stem maar hij komt  hij komt kruipend
Zoveel liefde en Zoveel pijn Zoveel moeite om bij elkaar te zijn Zoveel twijfels Zoveel pech Zoveel te zeggen maar
Het gedicht is eenzaam de mens is eenzaam de gemeenschap het ordentlijk alfabet de marcherende wereld de kreupele waarheid die jankend neerligt en dagelijks door de leugen wordt ingehaald en getrakteerd op dorst  ik val langzaam uit mijn gedichten zoals mijn lichaam zijn woorden afscheidt  er komt geen goud bij te pas in zulke termen ben ik ondeugdelijk voor de firma onkoopbaar, onomkoopbaar van weinig waarde  het vliegtuig dat opstijgt met een weemoedige inhoud aan vernietiging stort neer en mijn stilstaande witte schaduw verbrandt  er blijft niets over dan het gat in de lucht waar vogels zonder ophouden in- en uitvliegen en waar god niet doorkomt
Het zwarte schaap staat in de sneeuw,  het staat er langer dan een eeuw   en als een tentzeil hangt de grond  om zijn vier poten in het rond.   Het zwart schaap is iets dat weet  en elke hoef is een magneet   voor 't voetstuk dat onzichtbaar is.  In bei zijn ogen zwemt een vis.   Des nachts kijkt niemand uit het raam,  want wie weet waar het dan kan staan   en als het ooit wordt weggebracht,  laat het een vuurspoor in de nacht.   Het zwarte schaap staat in de sneeuw,  het staat er langer dan een eeuw.
Ontdek het moment, het is leeg, het ligt niet ver van de weg, de heg eromheen  staat voor niets, dus weiger zijn rijm, breek bot weg de volgzame reis af, kraak leegstand, bezet  leg steen in het uitzicht, maak kunstlicht, verteer hoe men vroeger zich uitvrat, besta het bederf  onteigen het eten, bezit het vergeten, her inner geen uitweg, wees binnen, weeg niets  dan het lood dat men nabootst, terwijl men zijn vleugels openvouwt dichtvouwt terwijl men -  
Herinneringen aan een liefde.  Het kan haast niet dat ik die nooit van tederheden blijk kon geven met zoveel liefde van je heb gehouden. Zo diep, dat ik nog steeds je glimlach ken, en steeds nog weet  hoe goud je haren blonken  in het licht van zomergeuren, waardoor je kwam gelopen.  In mijn herinnering ervaar ik vaak de tederheid van al dat zachte diep in mij. Al is mijn hoop en het gevoel sindsdien, door vele zomeren verlopen.  Toch was die liefde toen zo groot, dat ik haar nooit vergeten ben.
Zoveel soorten bestaan! Zoveel bevolking om te lijden en lachen in deze heuvels vol stenen! De vijgeboom staat gebogen in de richting van het zuiden, boven ons het zachte snurken van een vliegtuig. Mijn vriend wacht bij een struik met scherpe doornen. Hij kent het verhaal van zijn ondergang, we zien de glans van de zee tussen galappels en distels, een zeil in de verte. Alles slaapt. Geef mij een ander leven en ik wil het niet. Schelpen en krekels, mijn kelk is vol eeuwige middag. De stroom waaruit ik gisteren dronk had koel, helder water. Ik zag de laurierboom weerspiegeld, ik zag hoe de schaduw van de bladeren wegdreef over de bodem. Dit was alles wat ik wilde. Harba lori fa. Mijn leeftijd hangt aan een draad. Zo ben ik de spin boven het pad. Die weeft zijn veelhoekige tijd tussen braambos en braambos, tot de wandelaar voorbijkomt op weg naar de haven, de wandelaar die slaat met zijn stok.  - - - - - - - - - - - - - - - - - - - - - - - - - - - - - - - - - uit 'Zo kan het zijn' van Cees Nooteboom (1933)  * de titel van dit gedicht van Nooteboom verwijst naar een middeleeuws lied van Hertog Jan I van Brabant (1254-1294) met als titel: 
Dit wordt ons niet ontnomen: lezen en ademloos het blad omslaan,  ver van de dagelijksheid vandaan. Die lezen mogen eenzaam wezen.  Zij waren het van kind af aan.  Hen wenkt een wereld waar de groten, de tijdelozen, voortbestaan. Tot wie wij kleinen mogen gaan; de enigen die ons nooit verstoten.
Een somber man dus vaker blijer dan een ander die bij het verkeerde uiteinde begon want aan schone verwachtingen zit geen reinigbaar handvat wie misgrijpt houdt voor eeuwig vuile handen  daarom de argwanende tanden liever gezet in de pech het neehoofd voortvarend geschud zo oefent hij soms een trage maar toch aanstekelijke danspas tussen wat nooit kon gebeuren en wat niet te vermijden was.
Met zoveel liefde heb 'k van je gehouden  Dat, nu ik bijna je vergeten ben,  Zelfs 't zeggen van je naam mij is gebleven  Een liefkozing, waar 'k dagen op kan leven.   Slechts een herinnering is mij behouden:  Hoe op het plein, bij 't honinglied der linden  Vanuit de schaduw over witte straten  Je aan kwam lopen. Speelse zomerwinden   Sloegen de zijde van je lichte gele kleed  Tegen het ranke lichaam, en je ogen  Waren van heimwee raadselig verwijd.  Hoevele zomers zijn sindsdien vervlogen...   Met zoveel liefde heb 'k van je gehouden  Dat, nu ik bijna je vergeten ben  't Een liefkozing der lippen is gebleven  Je naam te zeggen als ik eenzaam ben. 
Laatst vroeg ik aan een hommel: 'waar gaat gij heen met spoed?' ze zei: 'ik ga naar Zaltbommel,' ik dacht: 'wat rijmt dat goed'  toen riep een tweede hommel: 'en ik moet naar het Gooi', ik dacht: 'wel-voor-de-drommel ook dát rijmt wederom mooi.'
soms op een vleugje wind soms in een storm vliegen zij op een wolk van vogels voor de zon  welke dromen bevliegen de vogels dat zij zich lichtvaardig in zoveel lucht begeven. 
Ik hou van mij hoor je nooit zingen Ik hou van mij wordt nooit gezegd Maar ik hou van mij ga ik toch zingen Want ik hou van mij, van mij alleen en ik meen het echt.  Ik hou van mij, want ik ben te vertrouwen Ik hou van mij, van mij kan ik op aan Ik hou van mij, op mij kan ik tenminste bouwen Ik hou van mij en ik laat mij nooit meer gaan.  Ik blijf bij mij en niet voor even Ik blijf bij mij voor eeuwig en altijd Ben zelfs bereid mijn leven voor mezelf te geven Ik blijf bij mij totdat de dood mij scheidt.  Ik hou van jou zeg ik soms ook wel Ik hou van jou, schat en ik meen het echt Maar 'ik hou van jou' zeg ik alleen maar voor de spiegel Zo komt 'ik hou van jou' weer bij mezelf terecht.  Ik hou van mij, van mij, van mij en van geen ander Want ik ben verreweg de leukste die ik ken. Ik hoef mezelf zo nodig ook voor mij niet te veranderen Ik blijf bij mij mezelf, gewoon zoals ik ben.  Want ik hou van jou betekent meestal Schat hier heb je mijn problemen, los maar op; Leef in een hel en verwacht van jou de hemel. Je geeft de hel weg, dank je wel zeg, rot lekker op.  Want houwen van een ander Dat heb jij alleen maar nodig Omdat je niet genoeg kan houden van jezelf. Hou van jou joh, maak de ander overbodig. Ware liefde, geloof me, begint altijd bij jezelf.  Want ik hou van jou is niet de sleutel tot de ander Maar: ik hou van mij, al klinkt het bot en slecht. Want wie van zichzelf houdt, Die geeft pas echt iets kostbaars Als-ie ik hou van je tegen een ander zegt. 
ik droom dus ben ik niet  ik droom dat iemand de deur intrapt niet voor de grap maar voor een politieke moord  ik droom dat ik niet ben  ik droom dat ik dood ga niet voor de grap maar voor niets  ik droom dat er een ik is
in mijn twijfels ligt verscholen een verlangen naar verloren tijd door het door lege zalen dolen op zoek naar ziel en zaligheid  in mijn twijfels ligt vergeten een herinnering aan hoe het was sust mijn hart mijn eer, geweten ligt mijn gemoed niet waterpas  in mijn twijfels ligt verborgen een gevoel van haat en nijd maakt van iedere nieuwe morgen een dag vol zekere onzekerheid  in mijn twijfels ligt verzonken
Over zijn strenge cirkels heengebogen eigent hij zich de middelpunten toe Hun trots bezit staat in zijn harde ogen Hij wordt de mathematica niet moe  waarmee elk nieuw uitvieren zich voltrekt om elke nieuwe inkeer op te vangen Zie hem in rustige beslissing hangen boven het tijdeloze dat hij wekt  en kantelend in tegenkringen leidt voor het een snelle, ronde dood zou vinden Hij heeft zich van de wereld bevrijd; enkel de smalle ijzers die hem binden  aan 't evenbeeld. Een laatste trouw misschien? Wat kan hij in de spiegel nog verwachten? Of houdt een vrouweschim die wij niet zien hem vast binnen dit eenzaam veld van krachten?  IJskoude liefde, die niet sterven wil, omdat de dode lelies onder water haar eenmaal droegen in hun gouden harten, waarmee de vijver vol lag, zwaar en stil 
De paden op! Welja, dat ene pad dat heel de tuin bestrijkt: het rondje binnendoor. Diagonale bielzen hogen hier en daar wat op. En dat is dat.  Wat heb je met me voor dat wij hier gaan? Een achtertuin van zes bij acht, een spoor van slakken, minder dan een blokje om.  Jij zegt: ‘Dit is het binnenpad.’ Volstaat het schijnbaar vierkant van een streepje grond of zoek je van de cirkel het kwadraat?  Eens ging de ondergang met paard en kar de wereld rond; dat hebben we gehad Nu blijf ik vlak bij huis, en noem je schat.  Dit is het. Naar bielzen draait het pad licht omhoog. Daar blijft de zon wat langer voor hij ondergaat. Ik heb je lief, zo lief. In ’t groen draagt dit de waarde van een daad. 
Het is de weg die tot mij spreekt,  in monotonie van witgestreepte morse trekt hij banen in mijn hoofd als eigen stem door velden galmt.  Van dat alles herhaling is zonder einde. Reizen zonder bestemming. Bewegen zonder doel.
toen de glazen glazig bleven de borrelnootjes weggehapt kruitdampen moeizaam weggedreven peuken waren uitgetrapt  appelflappen, oliebollen in magen waren weggepropt kinderhoofdjes zachtjes tolden gapen werden weggestopt  honden, katten weer verschenen opa's, oma's langzaam waren weggezakt voornemens al weer verdwenen nog voordat ze waren uitgepakt  buren vast de lichten doofden
Verdreven ben ik uit de baarmoeder Gods.  Verstoten uit weeshuizen en daklozenkolonies.  Klaprozen langs de weg. Boeren en de honger.  Hoog en licht is boven mij wat ik de lucht zou willen noemen maar dat in waarheid de toegang is tot Hem die mij verdreven heeft.  Zondig zijn wij allen.  Maar Hij heeft een baarmoeder Hij is de goede God.
Weer is het nacht, verzonken klokken luiden, een gore wolk hangt om de scherpe maan. Het kerkhof droomt, waar oleanders staan, en zerken om de graven aan te duiden.  De spanning stijgt. De wijzerplaten slaan. De klokken durven niet meer goed te luiden. Er stroomt een grote luwte door het Zuiden, het is het uur dat graven open gaan.  De deksels klappen van de stenen kisten. De doden stappen er ontredderd uit. Zij hebben mos en huislook op hun schedels.  Iets onnavolgbaar droefs en ook iets edels spreekt mee uit de afwezigheid van huid. Hun blikken missen iets, waar wij van wisten.
is U de zachte nacht bevallen, hebben de on- deugende, geheimzinnige planten naar behoren   gegeurd en zijn hopelijk geen van uw overige zuigelingen aan de builenpest bezweken?  Hebt U de interessante nerveuze godvruchtige vogeltjes, vrome goedertierende mevrouw, al wel   bekeken, druk telefonerend van: hallo, met piet, kom je op mijn tak - o de sierlijke levendige  vogels, allemaal allemaal voor de brave poes, die veelbeproefde droevige moeder. Ja verdomd,  deze ziekte, lieve beklagenswaardige mevrouw, is een wrede rakker en zoveel is wel duidelijk:  er valt niet tegenop te baren, waar zelfs het  begrafeniswezen, die intieme huisgenoot, die  zeer bekende schenker ook van lauwe melk, op zijn verlengde achterpoten het ter   aarde bestellen welhaast niet meer bij kan benen, nietwaar, dame Ping, radarbesnorde,  dubbelgepuntmutste, mevrouwogige poezin? Het is nu beter te zitten zonder weemoed in  de rauwe geurige ochtendlucht, nu de zon nog teder is en de gordijnen levendig in de goede  vrolijke wind. O halmstaartige voortreffelijke, kijk, zwijgzame zwakzinnige allerliefste,  er loopt een belangwekkend, héél klein maar bijzonder lekker beestje tussen de kiezelstenen  onder de hemelsblauwe hortensia  (Aan mijn neerslachtige poes, ter vertroosting bij het overlijden van zijn gebroed) 
In een aardig Veluws dorpje In een landelijke streek Baadde 't klein formaat der dorpsjeugd 's Zomers in d' ondiepe beek. Klein formaat, dus dat wil zeggen Kleuters van een jaar of vijf Met een ouderwetse zwembroek à la Adam om hun lijf.  In dat aardig Veluws dorpje Kwam te wonen op een dag Een ex-dominee, en toen die Al die naakte kleuters zag, Ging d' apostel van de reinheid Naar de burgemeester toe, Wees pastoor en predikant ook Op 't onzedelijk gedoe.  En het oude privilege Ging in enen op de fles, Want, zoals wel meer 't geval is Sijmen Splijtzwam had succes. Pats! Het baden werd verboden, Maar - het kleine kleuterdom Hield zich vast aan oude rechten En ze lachten er wat om.  Totdat op een goede middag (Het verhaal is eerlijk waar) Werd de reinling weer een troepje Naakte kleutertjes gewaar. Algemene vlucht der baders uit het paradijslijk bad. Een klein kleuterjochie werd er Bij zijn naakte kraag gevat.  En d' apostel van de reinheid - Baken in de ontuchtzee - Vroeg aan 't kleine verschrikte jochie: Deden er ook meisjes mee? 'k Weet niet, jammerde het ventje. Weet je dat niet? vroeg de man. Nee meneer, want als we baden, Heeft er niemand - kleertjes aan.
(Groot Dictee der Nederlandse taal 2002)  het valt voor reizigers beslist niet mee ze worden vaak sans gêne overvallen door passagiers die met bravoure brallen zij gsm’en luid in de coupé  en ook ascetische klavecinisten worden door riedels rauwelijks gestoord laatst is een herrieschopper haast vermoord door stilte eisende avant-gardisten  want lastig is zo’n hebbeding voor velen door apenkoppen die maar sms’en met slimmeriken –zelfs tijdens de lessen- je zou die gsm-junks willen kelen
de vlammen uit de oost zijn nooit gedoofd je bleef de sarong steeds volhardend dragen je lachte wanneer ik weer op kwam dagen als jij je culinair had uitgesloofd  de onvolprezen geur van Indisch eten je huis een pasar malam in het klein we dronken kelken toeak na ’t festijn ik zal je ajam roejak niet vergeten  je hebt je leven hier met trots volbracht  nu heeft de koude klei bezit genomen van heimwee naar de gordel van smaragd 
over het krakende ei    dwaalt een hemelse bode    op zoek naar zijn antipode    en dat zijt gij     mogelijk dat men op zulk een kleine schaal    niet denken kan het maakt nijdig    of men is verveeld dus veel te veilig    dan is men verloren voor de poëzie     u rest slechts een troost ligt gij op sterven    gij verveelt u dan ook niet    en plotseling kan dan pop en bal    laat herinnerd u laten weten    dit was ik en dat was het heelal 
Blijf af van de vruchten van de walnotenboom, schud niet aan zijn takken en zijn stam, wie zich de vruchten toeëigent, wie beslag legt, liefdeloos, die zal het niet goed gaan. Wie de walnotenboom pijnigt, zal omvallen. Lang leve de walnotenboom, moge hij leven in vreugde. Hij is de eenhuizige rijkdragende. Hem kwaad berokkenen is er niet bij. Het zegel beschermt hem. Het onverzwakte schild houdt stand.  Niemand steelt van de walnotenboom. Die het wel doen die zullen zeker inslapen. Negen kruiden beschermen de walnotenboom. Fladder weg, ruisende spoken. Fladder weg, dertien plagen en pijnen. Es Yggdrasil moet wel een walnotenboom zijn. Helder zijn in voorjaar en zomer de bladeren. Blijf met je licht. 
ik zie de oude Takma lopen leunend op z'n stok de lasten van een stil verleden doen z'n schouders buigen  ik zie m'n oude vader lopen langs verlaten straten het gewicht van eenzaamheid als ballast op z'n rug  en dan zie ik mezelf als oude man voorbijgaan is dit een toekomstbeeld van een ver verleden
Negen steden groeiden hier boven elkaar. Negen steden: de zesde was Troje. Nu - een heuvel boven de vlakte. Ooit - binnen muren gaaf als huid de Stad. De machtige wachter.  Fort langs de Bosporus: de weg naar de Zwarte Zee. Als bittere distels stonden hier de speren.  Het landschap zegt men is niet veel veranderd. De Skamander doorsnijdt de vlakte.  De zee is grijs - het waait.
Ik wil alleen maar weten wie  ik ben.  Een  andere reden om te schrijven heb ik niet.  Maar wie ik ben gaat niemand wat aan. 
in mijn keel klopt het gevoel dat verleid wordt door je steelse lach  ik zweef wolken boven zinnen vlieg de zon in stralen  en regen
Als ik ga schrijven is het al geboren: het schrijven is het knippen van de streng en het vooroverbuigen om te horen of het – men kan nooit weten van tevoren – een lieveling zal worden of een kreng.  Ik had al lang de lust hiertoe verloren, wanneer er niet de wieg was van uw oren, waarin ik leg wat ik ter wereld breng.
vertrouwen heb ik nodig vertrouwen moet ik krijgen omdat  zonder dat vertrouwen ik zal blijven zwijgen  vertrouwen zal ik vragen vertrouwen zal ik geven omdat zonder dat vertrouwen ik niet echt kan leven  vertrouwen zal ik zoeken vertrouwen zal ik vinden omdat  zonder dat vertrouwen de angst mij zal verslinden  vertrouwen zal ik koesteren vertrouwen zal ik schenken
In Connecticut in een waterput verdronk m'n tante Eefje.  Nog jaren later dronk mijn oom 't water uitsluitend door een zeefje.
Wanneer ik morgen doodga, vertel dan aan de bomen hoeveel ik van je hield. Vertel het aan de wind, die in de bomen klimt of uit de takken valt, hoeveel ik van je hield. Vertel het aan een kind dat jong genoeg is om het te begrijpen. Vertel het aan een dier, misschien alleen door het aan te kijken. Vertel het aan de huizen van steen, vertel het aan de stad hoe lief ik je had.  Maar zeg het aan geen mens, ze zouden je niet geloven. Ze zouden niet willen geloven dat alleen maar een man 
Zeven maal om de aarde gaan, als het zou moeten op handen en voeten; zevenmaal om die éne te groeten die daar lachend te wachten zou staan. Zeven maal om de aarde gaan.  Zeven maal over de zeeën te gaan, schraal in de kleren, wat zou het mij deren, kon uit de dood ik die éne doen keren. Zeven maal over de zeeën te gaan -  zeven  maal, om met zijn tweeën te staan.
Zo te sterven op het water met je vleugels van papier Zo maar drijven na 't vliegen in de wolken drijf je hier Met je kleuren die vervagen zonder zoeken, zonder vragen Eindelijk voor altijd rusten met de bloemen die je kuste Geuren die je hebt geweten Alles kan je nu vergeten Op het water wieg je heen en weer  Zo te sterven op het water met je vleugels van papier Als een vlinder die toch vliegen kan tot in de blauwe lucht Als een vlinder altijd vrij en voor het leven op de vlucht Wil ik sterven op het water maar dat is een zorg van later Ik wil nu als vlinder vliegen op de bloemenblaadren wiegen  Maar zo hoog kan ik niet komen Dus ik vlieg maar in mijn dromen Altijd ben ik voor het leven op de vlucht Als een vlinder die toch vliegen kan tot in de blauwe lucht Om te leven, dacht ik, je zou een vlinder moeten zijn Om te vliegen heel ver weg van alle leed en alle pijn  Maar ik heb niet langer hinder van jaloers zijn op een vlinder Als zelfs vlinders moeten sterven Laat ik niet mijn vreugd bederven Ik kan zonder vliegen leven Wat zal ik nog langer geven Om een vlinder die verdronken is in mij  Om te leven hoef ik echt geen vlinder meer te zijn
Na tweeëntwintig jaren in dit leven maak ik het testament op van mijn jeugd. Niet dat ik geld of goed heb weg te geven, voor slimme jongen heb ik nooit gedeugd. Maar ik heb nog wel wat mooie idealen, goed van snit, hoewel ze uit de mode zijn. Wie ze hebben wil, die mag ze komen halen, vooral jonge mensen vinden ze nog fijn.  Aan mijn broertje dat zo graag wil gaan studeren laat ik met plezier het adres na van mijn kroeg, waar ik te veel dronk om een vrouw te imponeren en daarna de klappen kreeg waarom ik vroeg. En dan heb ik nog een stuk of wat vriendinnen die wel opgevoed en zeer verstandig zijn en waarmee je dus geen donder kunt beginnen, maar misschien krijgt iemand anders ze wel klein.  Voor mijn neefje zijn mijn onvervulde wensen wel wat kinderlijk, maar ach ze zijn zo diep. Ik behoorde immer tot die groep van mensen voor wie het geluk toch altijd harder liep. Aan mijn vrienden laat ik gaarne het vermogen om verliefd te worden op een meisjeslach. Zelf ben ik helaas een keer te veel bedrogen, maar wie het eens proberen wil, die mag.  Mijn vriendinnetje, ik laat je alle nachten dat ik tranen om jouw ontrouw heb gestort. Maar onthoud dit wel: ik zal geduldig wachten tot ik lach omdat jij ook belazerd wordt. En de leraar die mij altijd placht te dreigen: jongen, jij komt nog op het verkeerde pad, kan tevreden zijn en hoeft niets meer te krijgen. Dat wil zeggen: hij heeft toch gelijk gehad.  Voor mijn ouders is het album met de plaatjes die zo vals getuigen van een blijde jeugd. Maar ze tonen niet de zouteloze praatjes die een kind opvoeden in eer en deugd. En verder krijgen ze alle dwaze dingen terug die ze mij te veel geleerd hebben die tijd. Ze kunnen mij tenslotte ook niet dwingen groot te worden zonder diep berouw en spijt.  En dan heb ik ook nog enkele goede vrienden maar die hebben al genoeg van mij gehad. Dus ik gun ze nu het loon dat ze verdienden, alle drank die ze van mij hebben gejat. Verder niets, er zijn alleen nog een paar dingen die ik houd omdat geen mens er iets aan heeft, dat zijn mijn goede jeugdherinneringen, die neem je mee zolang je verder leeft. 
Zodra de dag als een dreigbrief in mijn kamer wordt geschoven worden de rode zegels van de droom door snelle messen zonlicht losgebroken  huizen slaan traag hun bittere ogen op en sterren vallen doodsbleek uit hun banen  terwijl de zwijgende schildwachten nachtdroom en dagdroom haastig
Grauw omhult het leven op de akker, diepe voren worden getrokken, het lijden onnodig gerokken, de vijand is nog altijd wakker.  In sloten stroomt het donkere bloed, menigeen vreest voor zijn leven, de waanzin doet hun lijven beven, onheuse helden zonder heldenmoed.  Het leger rent voor dag en dauw, om de vijand te kunnen ontlopen, alhoewel ze met een harde snauw 
Ik zou een dag uit vissen, ik voelde mij moedeloos. Ik maakte tussen de lissen met de hand een wak in het kroos.  Er steeg licht op van beneden uit de zwarte spiegelgrond. Ik zag een tuin onbetreden en een kind dat daar stond.  Het stond aan zijn schrijftafel te schrijven op een lei. Het woord onder de griffel, herkende ik, was van mij.  En toen heeft het geschreven, zonder haast en zonder schroom, al wat ik van mijn leven nog ooit te schrijven droom.  En telkens als ik even  knikte dat ik het wist, liet hij het water beven en het werd uitgewist.
Als ik een vrouw ontmoet met een intelligent gezicht, een edel gevoelig profiel en beschaafde manieren,
Ik was daar in het bezige gezelschap van mensen, aangegord tot het verbouwen der samenleving, en ik zag hen doende, bouwmeesters, metselaars en timmerlieden, en boog het hoofd en zocht de fundamenten, nieusgierig en bezorgd; ik vond alleen mijn beide schoenen die daar eenzaam stonden ergens op aarde, ik vernam als wind het reppen van de vele voeten, geestdriftig naar de toekomst onderweg. Ik wou wel meegaan, ik geloofde ook in morgenstonden met vergulde monden en armen die een brug van liefde slaan; maar toen ik opkeek was het al te laat: ik had een ogenblik niet meegeleefd en reeds was ik een eeuwigheid ten achter. 
Ik ben geen lieflijke dichter Ik ben de schielijke oplichter Der liefde, zie onder haar de haat En daarop een kaaklende daad.  Lyriek is de moeder der politiek, Ik ben niets dan omroeper van oproer En mijn mystiek is het bedorven voer Van leugen waarmee de deugd zich uitziekt.  Ik bericht, dat de dichters van fluweel Schuw en humanistisch dood gaan. Voortaan zal de hete ijzeren keel Der ontroerde beulen muzikaal opengaan.  Nog ik, die in deze bundel woon Als een rat in de val, snak naar het riool Van revolutie en roep: rijmratten, hoon, Hoon nog deze veel te schone poëzieschool.
Dood. Heb geen angst. Talm niet voor mijn deur. Kom binnen. Lees mijn boeken. In negen van de tien kom je voor. Je bent geen onbekende.  Hou mij niet voor de gek met kwalen waarvan niemand de namen durft te noemen. Leg mij niet in een bed tussen kwijlende kinderen die van ouderdom niet weten wat ze zeggen. Klop mij geen geld uit de zak
'Geachte Heer, ik moet u danken Voor 't postpakket dat ik ontving. Maar u vergeeft mij ongetwijfeld Een zekere teleurstelling.   Toen ik de hand vroeg van uw dochter,
Je bent gewoon je bent gewoon een mens dat is een warm en onontwarbaar wezen en toch kun je gebeuren als een wonder  want ik heb je geroepen in mijn slaap ik riep je liefde  door eigen honger in de eigen stem ontwaakt zag ik: ik heb je niet gedroomd hier ben je je bestaat  ik heb je liefgehad dit is de nacht
We zagen de spraakwatervallen van Speed, hangende tuinen, verre sterrebeelden die toch nabijer dan medereizigers waren.  In een bus vol naasten bezochten we en werden bezocht door nachtmerries, visioenen van heiligen en engelen zongen ons doof en we ontwaakten in hotel Harmonie.  Twee spiegels, tegenover elkaar geplaatst boden ons een oneindig perspectief.  En toch, dacht ik, er moet méér zijn. 
Heel argeloos begin je een gedicht. Een aantal letters, aangenaam van vorm. Het gaat vanzelf. Er slibben regels dicht. Ze zwijgen nog. Ze wachten op de storm.  Uit dode krullen, schreven, lijnen, halen Ontstaan - geen mens die weet waaraan het ligt - Schermutselingen tussen de vocalen. De consonanten brommen mee, ontsticht.  Pas dan ontpopt zich iets als een bericht. Een S.O.S uit een ver paradijs. De voorhang scheurt. Je schrikt van het gezicht.  Doe dicht je ogen. Raak niet van de wijs. Tart niet de woordeloze bliksemschicht. Bepaal je tot je e's en o's en ij's.   - - - - - - - - -  - - - - - -  - - - - - - - - - -  - - - - - - - - - -  - Dit leerzame gedicht van Gerrit Komrij hebben we geplaatst naar aanleiding van zijn column in de NRC van 17 oktober, waarin hij de vloer aanveegt met 'namaak-poëzie'. 
Gedrukte letters laat ik U hier kijken, maar met mijn warme mond kan ik niet spreken, mijn hete hand uit dit papier niet steken; wat kan ik doen? Ik kan U niet bereiken.  O, als ik troosten kon, dan kon ik wenen. Kom, leg Uw hand op dit papier; mijn huid; verzacht het vreemde door de druk verstenen van het geschreven woord, of spreek het uit.   Menige verzen heb ik al geschreven, ben menigeen een vreemdeling gebleven en wie ik griefde weet ik niets te geven: liefde is het enige.   Liefde is het meestal ook geweest die mij het potlood in de hand bewoog tot ik mij slapende vooroverboog over de woorden die Gij wakkerleest.   Ik zou wel onder deze bladzij willen zijn en door de letters heen van dit gedicht kijken in uw lezende gezicht en hunkeren naar het smelten van Uw pijn.   Doe deze woorden niet vergeefs ontwaken, zij kunnen zich hun naaktheid niet vergeven; en laat Uw blik hun innigste niet raken tenzij Gij door de liefde zijt gedreven.   Lees dit dan als een lang verwachte brief, en wees gerust, en vrees niet de gedachte dat U door deze woorden werd gekust: Ik heb je zo lief. 
Een kleine barst wordt  een scheur.  Een  scheur wordt een kloof.  En zo staat de mens alleen. 
Nooit ben ik meer in mijn gedachten groot, steeds zeldner denk ik dat mijn werklijk wezen zich tonen zal en durven te genezen van de steeds naderende duidelijker dood. Vandaag zag ik de hemel door het weemlend lover verbleken tot een doodlijk zuivere helderheid. Ik heb mezelf nog van geen ding bevrijd en er is haast geen tijd meer voor mij over. Er ruist een hoge ruime wind door de recht opgerezen bomen; aan het zwarte water is een hert gekomen, en door het oevergras schijnt laag de zon... Dit is het enig antwoord, dat ik vind, dat mij bevrijden zou, zo ik 't vertalen kon.
De bomen roesten in het zieke licht langs somber in zichzelf gekeerde grachten. In wilde, stormdoorvlaagde regennachten vertoont de maan een bleek, behuild gezicht  boven de lege straten, smalle schachten waar in een onverbiddelijk gericht de zomer langzaam voor het najaar zwicht, terwijl de huizen op het einde wachten.  Tegen de morgen is de strijd beslecht. Een vage geur van heimelijk bederven heeft aan de moede wind zich vastgehecht.  Tussen een handvol dunne zonnescherven heeft zich de zomer moeizaam neergelegd om eenzaam en onopgemerkt te sterven.
Verraadt ons aller angst zich niet  in wie het leven weerloos liet?  De glasglans stemt de blazer mild. De kaarsvlam vormt de hand tot schild.  De krokus wijst beton zijn grens. Hoe kostbaar is een kwetsbaar mens.  -----------------------------------------------
De wandelaar hijgt. Bij het achterlaten van niets heeft hij ervaren hoe alles blijft.  Langs de jaren voordien ging zijn tocht. Wat tot bedaren werd gebracht, als met water besprenkeld stof, wordt herdacht.  In over elkaar gelegde landschappen vindt hij één voor één iedereen terug.  Alleen: omkeren naar zichzelf kan hij niet.
Poëzie is een daad van bevestiging. Ik bevestig dat ik leef, dat ik niet alleen leef.  Poëzie is een toekomst, denken aan de volgende week, aan een ander land, aan jou als je oud bent.  Poëzie is mijn adem, beweegt mijn voeten, aarzelend soms, over de aarde die daarom vraagt.  Voltaire had pokken, maar genas zichzelf door o.a. te drinken 120 liter limonade: dat is poëzie.  Of neem de branding. Stukgeslagen op de rotsen is zij niet werkelijk verslagen, maar herneemt zich en is daarin poëzie.  Elk woord dat wordt geschreven is een aanslag op de ouderdom. Tenslotte wint de dood, jazeker,  maar de dood is slechts de stilte in de zaal nadat het laatste woord geklonken heeft. De dood is een ontroering.
ik ben de beste dichter mijn werk nog niet geschreven het publiceren van mijn meesterstuk doe ik pas na mijn leven  dus vrienden verwacht nog niet van mij dat ik u zal behagen mijn schrijfsels zijn nog enkel spel uit mijn mortale dagen  leef lang genoeg, leef mij voorbij
Indien ik je lezen kon in letters of symbolen, schreef ik je op als som van woorden.  Wanneer je dan weg bent,  even,  dan zei ik je op en mijn zinnen zouden leven.  Maar als ik je proeven kon in zouten of in zuren, wat dan mijn lief ? 
Ik hier alleen. Jij in Den Haag. Zijn of Azijn. Dat blijft de vraag.  Zij zat van Amsterdam tot Hollands Spoor te breien,  o lief gezichtje! Vlijtig slonk de kluwen wol.  Ik lag in 't bagagerek schuin boven haar te schreien,  't liefst kroop ik naast haar, maar de hele trein zat vol.  'k Zoog op mijn kaartje, ach! ik kon geen smoes verzinnen!  t Was bitter afzien onder reiswieg, weekendtas  en diplomatenkoffer. Langs mijn regenjas  viel in haar blousje soms een hete traan naar binnen.  Maar zij liet al die tijd niet 't kleinste steekje vallen:  de naalden stampten, ja, ze breide als een trein!   Haar borstjes hupten als twee jonge tennisballen  en ik wou liever niet meer hier op aarde zijn ...   Wáár heb jij toch zo deeg'lijk leren breien?  Bij Schoevers? bij de Vos? de L. 0. I. ?  En ik, waar leerde ik zo droevig schreien?  Waar leerde ik de eerste melancholie..? 
Voor Ans   Doodgaan is de kunst om levende beelden met evenveel gelatenheid te dulden als toen zij nog hun rol in ‘t leven speelden, ons soms verveelden, en nochtans vervulden.  Hier stond ons huis; hier liep zij met de honden; hier maakte zij de bruine halsband los; hier hebben wij de stinkzwammen gevonden, op een beschutte plek in ‘t sparrenbos.  Doodgaan is niet de aangrijpende gedachte, dat zij voortaan alleen die paden gaat,- want niemand is alleen die af kan wachten, en niemand treurt die wandelt langs de straat,-  maar dat dit alles was: een werk’lijkheid,
Er rest mij soms maar deze éne behoefte, te rusten,

Mijn vrouw, mijn heidens altaar, Dat ik met vingers van licht bespeel en streel, Mijn jonge bos dat ik doorwinter, Mijn zenuwziek, onkuis en teder teken, Ik schrijf je adem en je lichaam neer Op gelijnd muziekpapier.  En tegen je oor beloof ik je splinternieuwe horoscopen En maak je weer voor wereldreizen klaar En voor een oponthoud in een of ander Oostenrijk.  Maar bij goden en bij sterrenbeelden Wordt het eeuwig geluk ook dodelijk vermoeid, En ik heb geen huis, ik heb geen bed, Ik heb niet eens verjaardagsbloemen voor je over. Ik schrijf je neer op papier Terwijl je als een boomgaard in juli zwelt en bloeit.
schrijvend met in mijn hand mijn hart en in mijn hoofd het intens beleven maak ik de lezer deel en part van de scherven uit mijn leven  waar beelden gaan vervagen en in mistige gedachten over gaan zullen mijn woorden
Alles kan ik verdragen, het verdorren van bonen, stervende bloemen, het hoekje aardappelen, kan ik met droge ogen zien rooien, daar ben ik werkelijk hard in. 
Gedrieën in een bank gedreven, ondoorgrondelijk ogenblik  van stilte ...  de blonde Goudriaan vooraan, de schele Kast, die jongen van Peen ruggelings tegen het Periodiek Systeem, de mooie zware Wieke van der Linden naast de leraar die zij beminde, de kleine Vink, de dorre Krol, magere Kossen, Kooiman de hater, Spoelstra de schaker, Johnnie de meid, Rie die zo lachen kon, edoch later nog zoveel heeft geschreid — wij waren, voor we heengingen over de aarde, een tel bijeen. 
geen ander uitzicht dan het stukje hemel dat tussen de tralies als gevangen ligt  geen vluchtweg staat nog open dan de weg naar binnen, waar een soort leven verdergaat  alle dromen afgekapt; de trein rijdt nog wel verder, maar jij bent te vroeg uitgestapt  elk denken ingekort; als in een cirkelgang rond en rond gedraaid tot je er gek van wordt  en het blijft knagen
Toen hij bespeurde hoe de nevel van de tijd in d'ogen van zijn vrouw de vonken uit kwam doven, haar wangen had verweerd, haar voorhoofd had doorkloven toen wendde hij zich af en vrat zich op van spijt.  Hij vloekte en ging te keer en trok zich bij de baard en mat haar met de blik, maar kon niet meer begeren, hij zag de grootse zonde in duivelsplicht verkeren en hoe zij tot hem opkeek als een stervend paard.  Maar sterven deed zij niet, al zoog zijn helse mond het merg uit haar gebeente, dat haar toch bleef dragen. Zij dorst niet spreken meer, niet vragen of niet klagen, en rilde waar zij stond, maar leefde en bleef gezond.  Hij dacht: ik sla haar dood en steek het huis in brand. Ik moet de schimmel van mijn stramme voeten wassen en rennen door het vuur en door het water plassen tot bij een ander lief in enig ander land.  Maar doodslaan deed hij niet, want tussen droom en daad staan wetten in de weg en praktische bezwaren, en ook weemoedigheid, die niemand kan verklaren, en die des avonds komt, wanneer men slapen gaat.  Zo gingen jaren heen. De kindren werden groot en zagen dat de man die zij hun vader heetten, bewegingloos en zwijgend bij het vuur gezeten, een godvergeten en vervaarlijke aanblik bood.
Er ging iets moois voorbij, Zo aan mijn hoofd voorbij, Vlak langs mijn hart voorbij    Ik wist niet wat.  Ik deed mijn venster dicht, En beî mijn ogen dicht, En al mijn vingers dicht -   Of ik het had.  Ik keek mijn venster uit, Zag naar de verte uit, Hoog naar de hemel uit -   Of het daar stond.  Ik liep naar buiten toe, Heel naar de verte toe, Zo naar de hemel toe -   Of ik het vond.  Daar bij de wei daar zong, Daar door de bomen zong, Hoog in de hemel zong -   De lente een lied.  Ik zag een kindje gaan, En nog een beestje gaan, En nog een meiske gaan -   Dat was het niet.  'k Zocht bij de rozeboom, Onder de pereboom, Onder de appelboom -   Ik zag er niets.  Toen ben ik heengegaan, Ben ik maar weggegaan, Ben ik naar huis gegaan -   Zo zonder iets.  Ik nam mijn eigen hart, Keek in mijn grote hart, Diep in mijn lege hart -   Of het daar lag.  Tot de dag henen was, totdat het avond was, Tot het zo donker was -   Dat ik niets zag.  Toen, in de schemering, Dacht 'k in de schemering, Dat in de schemering -   Iemand mij riep --;  Toen heb ik zacht geschreid, Heb ik heel stil geschreid, Heb ik zo lang geschreid -   Totdat ik sliep.
Ik ging wandelen. Mijn keurige regenjas stond mij goed. Met mijn verzorgde uiterlijk stonden vele deuren voor mij open. Maar ik wandelde. Ik was mijzelf genoeg.  Vele straten verder stokte mijn adem. Mijn prettige voorkomen vertrok van angst. Wat ging mij nu gebeuren? Ik wist het niet.  En eens ging ik uit  wandelen. Er heerste volslagen duisternis. Mijn decente verschijning glipte langs de gevels. Ik was ongetwijfeld zeer bang.
Mijn  bruid slurpt blauwe lucht als wijn fladdert eenzaam boven wolken uit  Een schaduw gemengd met eeuwige zonneschijn door nevels vliegt een zwaluw  In ’t blauw druipen druppels glanzend vocht versmelten in de dauw  De wind neemt mee in laatste ademtocht m’n liefste teerbemind  De zee fluistert in de schemering een zilte barenswee 
De bus rijdt als een kamer door de nacht de weg is recht, de dijk is eindeloos links ligt de zee, getemd maar rusteloos, wij kijken uit, een kleine maan schijnt zacht.  Vóór mij de jonge pas-geschoren nekken van twee matrozen, die bedwongen gapen en later, na een kort en lenig rekken onschuldig op elkanders schouder slapen.  Dan zie ik plots, als waar ´t een droom, in ´t glas ijl en doorzichtig aan de onze vastgeklonken, soms duidelijk als wij, dan weer in zee verdronken de geest van deze bus; het gras snijdt dwars door de matrozen heen. Daar zie ik ook mezelf. Alleen mijn hoofd deint boven het watervlak, beweegt de mond als sprak het, een verbaasde zeemeermin. Er is geen einde en geen begin aan deze tocht, geen toekomst, geen verleden, alleen dit wonderlijk gespleten lange heden.
als pleisters op mijn wonden lagen jouw handen op mijn hart waar ze feilloos knopen vonden die je geduldig hebt ontward  als zalf werkten jouw ogen op mijn zo rusteloze ziel en je woorden, afgewogen voorkwamen dat ik telkens viel  als kompressen kusten jouw lippen al mijn pijnen weg en meer ik liet de warmte binnenglippen verzachtend al het oude zeer  schrijvend zal ik nu heel mijn leven
zoals de koelte 's nachts langs lelies en langs rozen  als wit koraal en parels diep in zee  zoals wat schoon is rustig schuilt  maar straalt wanneer ik schouwen wil  zo meen ik dat ook jij bent   als melk  als leem  en 't bleke rood van vaal gesteent  of porselein  zoals wat ver is en gering  lang vergeten voor het oud is   zoals een waskaars en een koekoek  en een oud boek en een glimlach  en wat onverwacht en zacht is en het eerste  en wat schuchter is en verlangend en vrijgevig  gaaf maar broos is  zo meen ik dat ook jij bent  
door de beslagen vensters van mijn geest zoek ik naar vaste vormen naar waarden en normen en hoe het is geweest  door de bestofte kamers van mijn hart dool ik door honderd hoven van onwetend naar geloven en voel mij zo verward  door de bedauwde draden van het web verstrik ik in hersenspinsels
met mijn voeten in de aarde en mijn armen wijd gespreid voel ik mij een boom van waarde een monument in eeuwigheid  met de vogels op mijn handen en hun jongen op mijn kruin groeit er mos tussen mijn tanden ben ik het middelpunt van jouw tuin  met mijn vingers kromgetrokken trotseer ik regen, wind en storm blijf ik sterk en onverschrokken al zijn de natuurkrachten enorm  met mijn hoofd ver in de wolken voel ik mij een boom met stijl en terwijl gevederden mij bevolken is er opeens jouw scherpe bijl  met twee, drie enorme slagen word ik genadeloos geveld en begint het mij te dagen dat mijn uren zijn geteld ...  ... met mijn voeten weer op aarde
Laten wij zacht zijn voor elkander, kind - want, o de maatloze verlatenheden, die over onze moegezworven leden onder de sterren waaie' in de oude wind.  O, laten wij maar zacht zijn, en maar niet het trotse hoge woord van liefde spreken, want hoeveel harten moesten daarom breken onder de wind in hulpeloos verdriet.  Wij zijn maar als de blaren in de wind ritselend langs de zoom van oude wouden, en alles is onzeker, en hoe zouden wij weten wat alleen de wind weet, kind -   En laten wij omdat wij eenzaam zijn nu onze hoofden bij elkander neigen, en wijl wij same' in 't oude waaien zwijgen binnen een laatste droom gemeenzaam zijn.  Veel liefde ging verloren in de wind,
Zoek jij mij waar je verdwaalt  en met liefde  sporen achterlaat   dan zal ik  je vinden   met tedere  gedachten die zwerven  waar je ogen  niet meer omkijken   en alleen  maar vragen   waarom de tijd  onze dromen   verliest  als we 
wild en krachtig  stormde ’t machtig  woeste water naar omlaag kolkend, klotsend  beukend, botsend schuimend op de keienlaag  stuwend, sleurend zwart verkleurend in een helse razernij oorverdovend niets belovend lokte ’t woeste water mij  tergend glad ’t zwoegend pad naar de oorsprong van de bron zwetend, vloekend doelloos zoekend naar de plaats waar het begon  dieper gravend heb ik lavend daar gevonden wat ik zocht  in ’t verleden lag de reden van mijn tegenstroomse tocht
Het beste van voor jaren dringt vanavond tot mij door. Al je gewone vragen vinden weer gehoor. Regent het. Ja het regent. Goede nacht. Laten we nu gaan slapen, zeg je zacht. Wij luisteren en liggen. Wind beweegt het raam. Blijf zo maar liggen, zeg ik, en ik noem je naam. Alles wat antwoord is gaat van mij uit. Je wordt vervuld van de oneindigheid.
Gij zijt aan mij gebonden met het al. Elke steen bezit uw val en ieder cijfer uw getal; de mededeling uw verhaal; tong uw taal; de veelheid uw geval.
Het is lang niet gezegd dat de twee mooiste mensen ter wereld het meest van elkaar houden, het meest of het best.  Zoals het even onbewezen is dat de twee lelijkste mensen ter wereld het minst van elkaar houden, het minst of het slechtst.  Het donker gehoorzaamt aan andere spelregels dan het licht.  Wat onze vingers voelen wordt niet door onze ogen weerlegd.  Wie bewonderend zegt: 'Lieveling, wat ben je lelijk!' zegt het terecht. 
Een watersnood nam al mijn manuscripten Mijn klaagwerk droop als kwam het uit de zee Vanochtend wéér, nu door twee koppen thee Die door een beving uit mijn handen glipten
Als alle omstandigheden gunstig zijn zet ik me langzaam in beweging dan raak ik op drift terwijl ik zuchtend ondermijn wat mij belemmert in mijn geliefde tijdsbesteding  Ik jaag door donkere wolkenluchten die als flarden scherend spoeden en zie wezens haastig vluchten voor het gedrevene van mijn felle woede  De enkeling die nog draalt in mijn sferen stuw ik voort met veel stampij mijn trekkende stoten moet hij trotseren onder dwang buigt hij zijn hoofd voor mij  Mijn woest bewegende gulzige handen hebben hun wilde vaart nog niet gestaakt zij bollen de glazige wanden waar het angstaanjagend kraakt  Plotsklaps heb ik genoeg van de jacht op het onvaste
in de spelonken van mijn geest in duisternis gehuld tussen de stronken van mijn vrees ligt mijn verloren schuld  in de kerkers  van mijn verlangen in ware droefenis tussen zwak en sterk gevangen  ligt mijn vergiffenis   in de plooien van mijn geweten in vreemde vorm verbogen
In zoete geuren vaak gehuld, door groene bladeren omringd, bijen hebben reeds vaak gesmuld, daar waar de nachtegaal zingt.  Kikkers kwaken hier ongestoord, een reiger ligt op de loer, vissen zwemmen lustig voort, op zoek naar lekker voer.  Waterlelies drijven op het water, vogels vliegen heen en weer, op de vlucht voor een kater. 
gulden zon  drijft  goudsculpturen  in de zee  weerspiegeld blauw  als rode robijn   in de trillende schemering  streelt een nachtegaal  de lucht  met gezang   groen groeiend gras  gehuld  in gesluierde nevel  kleurt  vol schitterend  diamantgruis   de maan  hoog hemelend  verblind  de nacht  als een straalkrans   de wereld  weggezonken 

ze zwelgt zijn zinnen zonder zuchten zomaar  zondag zal ze zondaar zijn zijn zwaard zal ziedend zaaien zij zal zich zielloos zingen
ze spiegelt zich in ronde vormen truitjes trekkend naar haar buik maar haar vrouwzijn blijft verborgen  achter zwartomrande ogen sterrenstralend in het glas waar ik zoek naar steelse blikken van wat gisteren kind nog was  straks zal ze met verhalen komen maakt ze mij tot deelgenoot en dan streel ik speelse lokken  van haar vurig rood gezicht
Zoek mijn sporen  waar ik liep,   waar op het zand gelopen is,  verdwaald  maar niet verloren.   Tel mijn stappen  achterwaarts terug,  word water in regressie.   Trek me uit mezelf  en leg het vasteland  weer in m'n handen.   Herken me  als ik morgen  gisteren vergeet  en een vreemdeling  in de spiegel ben.  
zijn leugen was haar waarheid zijn lachen haar verdriet een onvoltooide liefde meer vroegen zij ook niet  haar lichaam zijn genieten haar passie zijn gevaar een onderhuidse hartstocht   dreef ze naar elkaar  hoe blind zij zich ook staarde hoe weinig 
Wij kunnen U niet meer bereiken  Wij komen een zintuig te kort Wij leggen ons neer bij feiten  Dat gij minder en minder wordt  De enkele keren dat ge  In dromen nog ons verschijnt Wordt ge al ijler en ijler Tot ge voor altijd verdwijnt  Straten houden uw namen  Voor heden en morgen in stand  Maar onze kinderen brengen  Ze niet meer met u in verband  Het land ligt nog net als het toen lag Van polder tot polder te kijk De mensen die er in wonen  Blijven zichzelven gelijk  Maar éénmaal per jaar is de stilte  Tot de hemel toe van u vervuld En belijden wij zonder woorden  Onze dankbaarheid, onze schuld
Warm weerloos schelpenzand ligt maagdelijk te blinken laat zuigend water slinken op sereen verstild strand  Het minnekozend gekabbel vertoeft nog in speelse rust warme korrels nat gekust in teder liefdesgeknabbel  Als een plots vlagende bries wolken doet opzwellen de zon straf omknellen in grijs doorschijnend vlies  Dan laat traag verdicht duister de hemel onverschrokken het helder licht opslokken in zwaar geboeide kluister  Schuimende torens doorbreken
Vandaag draag ik je naar het zacht geurend gras Omringd door het neuriënd geklater van zwoel stromend water vol van al, dat ons te goede was  Vandaag behaag ik je tijdens het tortelen der duiven Bij het zingen van de wind dat speels de kragen vindt en het ruisend riet doet wuiven  Vandaag vraag ik je Laten wij alleen samen zijn
De storm die is gaan luwen heeft mijn schip verbrijzeld Zwaar gewond lig ik gegijzeld op wrakhout in de open zee In de lucht volgen gedwee twee zwarte zeezwaluwen  Jij bent niet meer of bent ver weg, van mij heen gedreven Met jou de helft van mijn leven Waarom nam de wind mij niet Nu sterven,  is lichter dan verdriet Ik heb jou te lang gekend  De oude scheepsbel blijft aan drijvend masthout ongeklonken Nu onze liefde is verdronken
Een kraai vliegt langs en krast de kantjes van de dag in avond af. De nacht wiekt zwart van boom naar boom, zijn grens is schaduw, zijn nest is graf.  Een kraai vliegt langs en krast de restjes slaap naar wakker weg. Het donker spiegelt angst in open en gesloten ogen,
De dank uit mijn hart kwam van diepere gronden, waarover fluitende, nee, zingende vleugels de aardsheid, met deze goddelijke teugels, verdiepte naar eeuwlijk verstrijkende stonden.  Geschonden zijn onzichtbaar verstofte zegels, waar wij onder verblindende stralen vonden naar zwarte gaten, die ons zogen van zonden in leegte van de ruimtelijkheid der regels,  terwijl paden voerden langs dunne verheugens, drangen dieper in een vragenmoeras stonden, handen en voeten aan onderscheid ons bonden, 

als door herinnering gedreven opende ik haar deur zocht, al was het maar heel even naar haar vertrouwde geur  als door herinnering getrokken liep ik naar het ledikant schoenen uit en op mijn sokken kroop ik zachtjes naar haar kant  als door herinnering gekust heb ik mijzelf laten gaan en zocht ik naar een plek van rust maar vond kringen van mijn tranen  als door herinnering verzwegen hoorde ik stemmen in mijn hoofd heb ik daar heel lang gelegen luisterend en van alle tijd beroofd  als door herinnering verdreven deed ik de deur achter mij dicht ging ik verder met mijn leven met in mijn schaduw haar gezicht  als door herinnering vergeten
Verlangen naar verlangen  vraagt om aandacht  geeft gevoelens voorrang  verstand in de achterwacht   Verlangen naar verlangen  vraagt om gevoel  maakt emotie tot middel  voor het uiterste doel   Verlangen naar verlangen 
Als passend kleed glijdt ze om haar minnaars heen en proeft hun lijven.  Op het ritme van getij neemt ze vasteland in met geweld en strooit herinneringen tussen schelpen en koralen.  Als adem van de regen, in wolken en in nevel beheerst ze zelf de meeuwen.  Ongestraft als kleptomane steelt ze het einde van de dag en verzinkt het licht

Hij is de smid en de leverancier van de wapenrusting van de goden  Onder de vulkaan smeedt hij zijn vuur creëert daar de mooiste en magische dingen geholpen door Cyclopen in zijn werkplaats onder de Etna  Schepper van Pandora uit de aarde de eerste vrouw Trouwde Aphrodite godin der liefde  Vurig en gedreven vriendelijk en vredelievend samengesmolten
Ik ben het woord en  zoek de woorden die bij me   willen horen in de zin die ik wil horen  als de stilte  mijn 
de zerken staan er keurig in ’t gelid als soldaten op gemillimeterd gras exercitie komt nog altijd goed van pas ook als het lijf de ziel niet meer bezit  hier rusten wat men noemt de Nazi-zwijnen zij werden bij hun moeder weggerukt of haastig uit het klaslokaal geplukt de kronkels van de dood in rechte lijnen  hun noodlot was het om gehaat te worden te sneuvelen als rot kanonnenvlees dat men de duivel opgelucht mocht schenken 
Ik droomde van wapens die van gruwelen vreemd uit bloemen opgetrokken in mijn landschap dromden  nu lig ik hier  met vezels van verval in een diffuse stroom 
Mysterieus  wanneer voetstappen klinken hol en leeg sporen die je achtervolgen als je alleen in het donker slechts verlicht door het flauwe schijnsel van de maan geschrokken omkijkt maar van tevoren weet dat er niets is en toch dat onbehaaglijke gevoel langs je rug kruipt
het was liefde op het eerste schrijven dat zou het altijd voor haar blijven -is wat zij dacht-  maar door zijn woorden in diep blauw inkt waar zij nog altijd in verdrinkt -elke nacht-  en door de zinnen die met tussenpozen haar zachtjes, strelend minnekozen -vonkjes in haar hart-  raakt zij het spoor volledig bijster voelt zij zich een oude schrijfster -totaal verward-  en in zijn latere gedichten toont hij zoveel gezichten -maakt haar bang-  zij heeft hem met  haar tranen geschreven sindsdien  is hij stil gebleven -al weer zo lang-  het was liefde tot het laatste schrijven zij voelt haar schrijfspieren verstijven -het maakt haar oud-  zijn woorden nu inktzwart
Alles nog als vroeger: de waaier van licht op de horizon, de bonte strandloper op drift langs de golven, schuim dat zich buitelend uit de voeten maakt.  Als vroeger galopperen over de lage duinen gepluimde legioenen, etst als vanouds de wind zijn geheime tekens. 
Water dragen steeds en meer, aan branding breekt de zee door dam, het tij neemt keer en ook het wrakhout mee.  Golven hard, geweld uiteen gespat in scherp, de snee snijdt dieper dan geween door laatste barenswee.  Van schip op land gespoeld in hand van jutters schat geworpen, storm bekoeld 
Eerst tikt regenwater tentzeil wakker  even later  valt beheerste intonatie nieuwe kleuren in poëzie  gespannen lijnen trekken haringen  ritsende gedachten in jouw tent  druppels breken in het hoornvlies
geen uitbarsting van woede  berusting bij oude Fuji timide rookpluimen een stille traan van magma  de zoon van de keizer moest gaan bij het licht van de rijzende zon naar kolkende krater aan vreemde stroom  een strelende voet
je denkt aan krijtstreep met een aktetas aan paraplu en 't elegant flaneren van bonte dames naast correcte heren bevroren glimlach boven grijze jas  je denkt aan sportschool en het klatergoud aan tatoeages, bier en zonnebanken die passen bij de goddeloze klanken van dialect dat primitief wordt uitgekauwd  onzichtbaar blijft de oude muur in stand tussen het hoge zand en 't lage veen men heeft het trotse eibernest gemeen maar blijft hardnekkig in het eigen land
zij zat aan haar spinnewiel en zij spon aan haar spinnewiel witte nevel aan haar spinnewiel witte wol  over haar hoge statige  kamer trokken in voorjaar en najaar de ganzen  zij verhaalden van winter en van ijs  zij hoorde ze roepen en zij spon aan haar spinnewiel witte nevel aan haar spinnewiel witte wol  rond haar hoge statige kamer dwaalde in voorjaar en najaar haar dienaar  hij verhaalde van zomer en van zon  zij hoorde hem roepen en zij spon aan haar spinnewiel witte nevel aan haar spinnewiel witte wol  hij riep haar koosnaam die hij alleen kende zij zat aan haar spinnewiel en zij spon  rood viel een druppel
Tussen de hoge seringen Hoor ik haar klaterend zingen Met de voorjaarszon die haar begroet Verzoen ik mijn gemoed  Verliefde zonnestralen
haar naam bracht visioenen van het noorden weidse meren en de grauwe luchten stille en zo eenzame gehuchten haast onverstaanbare gezongen woorden  torenklokken die zacht kaatsend beieren ijs op de vaart, Abe op zijn noppen spijkerharde tegendraadse koppen klunen, skûtsje, wad en kievitseieren  met zwijgzaamheid als deugd en niet als kwelling doch toen zij sprak veranderde gestaag de droomvrouw op de veerboot naar Terschelling 
met mijn handen in de aarde  weet ik weer van stof en steenslag  huil ik vecht ik tegen woede  wortels breken onkruid wint   hoor maar hoe de kleine twijgen  klagen want het kind is dood  op zijn graf de speelgoedberen  en de vragen en zijn naam   lang geleden rook de aarde  soms naar voorjaar en naar morgen  droegen appelbomen bloesem  was de nachtvorst nooit zo koud 
Waarom Professor Doctor van Dale hou ik meer van distels dan van rozen?  Van de schreeuw van pauwen meer dan van de zang van galen?  Van citroenen meer dan van frambozen?  Van het kleed van roeken meer dan van het kleed van pauwen?  'k Zou dit Freule gaarne nader onderzoeken  met permissie van uw vader  te beginnen met de roeken  te vervolgen met de rozen die ik meebracht en het mandje met frambozen  Komen wij toe aan de pauwen Wilt gij Freule met mij trouwen?  Waarom Professor Doctor van Dale - u bent zo geleerd - raak ik van het kraken van uw stem en van uw schraperig 'ahem' zo geënerveerd? 
Na maanden van strijd kies ik toch voor de vrijheid die ik gemist heb in onze momenten.  Na jaren van hoop op een beter verloop zijn we voorgoed uit de bloeiende lente.  Maar lief, wees gerust het vuur is geblust, en het ijzer te koud om te smeden.  Toch komt onze tijd     
Woorden in de laatste puzzel die ik   zoek vragen  mij    wie ik   ben geworden   na de puzzels die ik niet begreep   en wilde maken  toen   momenten niet meer  vroegen waarom ik nog wilde  wachten op   woorden  die niet 
de stilte valt niet langer te verduren na ware liefde kwam een wreed Ave ze nam de blije kinderstemmen mee maar liet de echo tussen kale muren  de straat lonkt om de leegte te ontvluchten op zoek naar iets, naar God mag weten wat zo sjok je uren doelloos door de stad in plaats van sterren pluk je wrange vruchten  verloren in de overvolle straten met duizenden maar altijd nog alleen de echo wil zijn gastheer niet verlaten 
Kmoet onthouden te vrgeten
Een grote vogel zag ik in de wolken zich verwonden en de wonde was de zon die bloedig rood al dalend ging vertolken de afschuw die een kind bekruipen kon.  In het donker dwaal ik door de zalen waar spiegels licht van dode sterren vangen en hymnen slapend  in 't gebinte hangen - en nergens kan ik ook maar iets verhalen.  Op de dorpel naar de morgen ligt Uw beeld dat eens de verste einder overspande en met een wimperslag mij kreeg geheeld in stukken: torso hoofd en losse handen.
de dichter droomt van oeverloze stromen die traag door een oneindig laagland gaan hij peinst over de zin van het bestaan en wat er na de dood zo-al zal komen  hij is een god in ’t diepst van zijn gedachten z’n ganzenveer bedwingt het perkament beschrijft de wolkenvelden die frequent extase of een zwaar gemijmer brachten  hij weent om bloemen in de knop gebroken om de vrede die zo kort slechts mocht bestaan en om de liefdes die hij steeds voorbij zag gaan  zo staat hij daar, diep in z’n kraag gedoken gerinkel klinkt, nog één blik op het zwerk dan komt de tram en gaat hij naar het werk
Oud is wat ik niet meer zoeken wil   als de tijd me   aarzelend vraagt  wat ik verloren heb in de wachtende  momenten  dat ik dacht wat ik niet verlies  bestaat  niet als ik alleen maar  in nieuwe dingen en mensen geloof  die mij niet meer  
Ik kan slechts even blijven Je geur is achtergelaten Ik zit hier nu voor jou te schrijven Waar wij ooit met zijn tweeën zaten  Een kort verblijf, dat was het zeker Maar daardoor ook niet minder fijn Je laat weer liggen, je aansteker Een herinnering aan ons samenzijn  Je liet hem bewust hier achter voor mij Ik gaf jou mijn sigaretten Daarmee maak ik jou weer blij Een nieuwe ontmoeting, niet te beletten  Ik kijk uit nu naar je wederkeren
hij kijkt me aan vanuit het fotoboek het jochie met de veel te grote pet een hard maar ook vertederend portret zijn stille ogen naar geluk op zoek  donker Den Haag, ruim een eeuw geleden lang voordat Drees zijn zegeningen bracht met kerk en kapitaal nog aan de macht een sloppenwijk zoals in vele steden  de foto’s geven een ‘romantisch’ beeld van sleetse panden in te smalle straten van het zonlicht en van god verlaten 
wie zelf niet bakt heeft veel gemakken geen vieze afwas en geen smerigheid is van die vette walmen ook bevrijd op naar de kraam, koop de volle zakken!  om ze daarna thuis weer weg te kwakken want nog nooit zijn ze zo bruin gebakken  - - - - - - - - - -  - - - - - - - - - - - - - - -- - - - - - - - - - 
Mijn hoofd, warrige gedachten maag en buik die kriebelen. De bus waarop ik sta te wachten rijdt voorbij, mensen giebelen.  Kan aan niets meer denken dan  alleen aan diegene, waar mijn ziel en zaligheid verblijven. Mijn hart bonst bij zijn naam en voel me op wolken drijven.  Zou hij hetzelfde ervaren als  ik? Dat is nu mijn vraag. Kan alleen maar afwachten. 
Ik sluit je in mijn armen
Zachtjes deinend op het water Ontsluit zij traag haar schoonheid Gelijk met de eerste zonnestralen Haar hele pracht en openheid Bewaart zij voor de dag iets later  Dan in al haar kwetsbare schoonheid Laat ze haar hele pracht ontluiken Haar hart vol stuifmeelstampers Voor snoepers die haar ongezien ruiken Gulzig smullend van haar heerlijkheid
Lang en blond van nature maar gekleurd nu bruin  Over het plein met allure als een echte mannequin  Lippen rood -jij kijkt haar na-  Boezem groot -jij valt voor haar-  Benen lang -haar achterna-  Zij lacht je uit -onnozelaar-  Ik kijk naar jou  en denk aldaar 
Een egel uit de stad Den Bosch die droeg haar stekels altijd los ze wapperden naar alle kant dus eigenlijk niets aan de hand  ze woonde in een villawijk  de tuin dat was haar koninkrijk door de bewoners rijk gezegend werd zij koninklijk bejegend  ‘Mevrouw’ die zag zij heel erg vaak daarmee was iets niet in de haak haar stekels krulden heel erg mooi en lagen keurig in de plooi  dat wil ik ook zo dacht de egel het hoort hier zo het is de regel ook al ben ik het niet zo gewend  ik wil subiet een permanent  haar stekels werden afgerond en sleepten zwaar over de grond het was niet handig maar wel mooi haar stekels eind’lijk in de plooi  de buurhond vond het interessant en bleef niet langer in z’n mand deskundig werd zij stuk gereten en daarna smaak’lijk opgegeten  een andere egel uit Den Bosch
Telkens als ik jou zie smelt ik als sneeuw voor de zon en M&M's op je tong Plotseling genot 
Wanneer ik weer eens struikel  over de randen van je ogen en met een lange 'Wieehaaaa!'  diep naar binnen donder,  juichen kriebels hier van binnen. Ze vallen stil en roepen luid om nog eens te beginnen.  Ik sta op, pak m'n biezen  en klim terug naar boven, met hoogtevrees een lange weg de moeder aller kloven.  ’t Is daar dat ik wil spelen! Waar sterren fonkelen, zonnen schijnen en hun stralen snoep uitdelen.  Zoekend naar een evenwicht sta ik wat te wiebelen, je klapt je wimpers op en neer en lap ik ga weer vliegen.  Wat had ik graag houvast gehad
zwijgend lief naast elkaar  zwijgend diep voor elkaar  zwijgend stil met elkaar 
We waren als twee regendruppels die langzaam samenvloeiden  bij onze tocht naar omlaag.
Niet meer in de leegte van het eindeloze denken en hopen   dat de slaap  alles verandert in gedachten   die niets achterlaten,  die niets verwachten.   Ben ik de dode die  ontwaakt  en  spreekt  met  spreuken en echo´s  die alleen   wanhopige schaduwen wakker maken?      Maken en veranderen  Vragen en veranderen.   Ben ik de naam  die mij  vraagt wat ik   geloof  en niet meer droom?   Of is de dood gewoon mijn laatste
Superlatieven bij de vleet Maar de meeste dieven Hadden deze kraak beter kunnen zetten Niet sneller Maar netter Zonder de boel Op z'n kop te zetten:
’s Morgens vroeg het is nog schemer als ik langs de Amstel rijd zie ik al die prachtige gebouwen die ik vanaf mijn jeugd ben toegewijd  Carré, er speelde menige klucht Ik ruik ook nog de circuslucht En weet nog hoe het vroeger ging Het gegalopeer van paarden  langs de eerste ring  Even verderop HET hotel Met zeer markante vormen Parel aan de Amstel al sinds lange tijd Blijft in mijn herinneringen Raak ik nooit meer kwijt  Boten langs de beide waterkanten afgemeerd Mensen die er nu in wonen , schepen die het varen hebben afgeleerd  Dan de Magere Brug  symbool naar beide kanten met een dagelijkse sleur ’s morgens heen en   ‘s avonds terug broos van vorm maar met grandeur   In de verte zie ik dan de toren Hoog boven alles rondom zich verheven Daar begint de toekomst Daar leven andere gevoelens Mijn gevoel, dat kan ik haar daar nog niet geven. 
In tranen van verdriet gevangen groeide de wil om weg te gaan menig hartoffer heeft zich verhangen kon het verlaten niet meer aan.  
De belofte van het ogenblik   is de verleiding   van jouw lachende woorden  en    de aarzelende tijd    die ons niets vraagt   en schaamtevol   niet meer weet   waarom    we niet meer fluisteren   en   niet meer   geloven in de  klok    en  de gedachte    die onze momenten  
Bang, dat voel ik.  Bang, dat ben ik.  Ik zocht naar het juiste woord, voor de gevoelens die ik heb.  Nu weet ik het, ik ben bang.  Bang voor hetgene dat gebeuren kan,
Mijn tuin bepoederd met glinsterend wit kristal in één nacht veranderd door 'n fijne sneeuwval in een betoverend mooi wintersprookje.  De treurwilg in wintertooi tot het kleinste stronkje het gammele tuinhekje met een wit kanten randje. Het vogelhuisje een waar paradijsje voor vinkjes winterkoninkjes en sijsjes.  Ik laat mijn tuin nu maar  met rust, want elke voetstap maakt dit winterse prentje stuk en tuur verstild uit mijn raam bewonderend en bedachtzaam.
Zijn liefde voor haar leven stierf bij de ontdekking van haar geluk in het samenzijn met haar minnaar op momenten van zijn afwezigheid   Als door een dolksteek was hij getroffen bij de ontkenning van haar liefde voor hem, vanaf het begin, en zijn geest vermoordde al zijn gevoel   Niets kon hem weerhouden van het wegnemen van hun leven als offerande voor zijn verdriet en als een vergelding van haar valse liefde en emotie voor hem  Haar aanblik straalde hem tegemoet op het moment dat zij lijkwit uitsloeg en haar laatste adem vermengde met de stank van de vuilnishopen.  Haar doodskreet klonk gelijk het gekrijs van de meeuwen die zich tegoed deden aan het scrotum  van haar verborgen geneugten.   Zijn wraak bracht hem in vervoering en
een dag vol warme woorden  mijn gevoel in een ruimte  een is er die zich stoorde  ben ik die verzuimde   een dag vol vreugde, in mij pijn  als een dubbel evenwicht  waar zal haar pijn voor zijn  een beeld zonder uitzicht   zo vervagen mijn gele beelden  als blinkend voelen, horen en zien  wat me ooit warm streelde  ik heb het ooit gezien   hoe kon ik het ook weten  vol vragen door het leven kuier  door waar te nemen bezeten  de pijn over mij als ’n zwarte sluier. 
Naast mij woont een vrouw, van schoonheid en duizend gedachten, bij een van de mooiste grachten,  waar we vochten, huilden en lachten, honderdvijftig keer overnachtten,  het vooruitzicht opschortten en opnieuw bedachten.  Naast mij woont een vrouw, die men verheven moet achten, die sluipend leed kan verzachten, en noodzakelijk inzicht kan betrachten, zo'n vrouw waar je op wil wachten, makkelijk om van te houden en naar te smachten.  Naast mij, 
Een dikke dauwdruppel op  een nog gesloten roos. Vangt de eerste zonnestraal en breekt de kleuren zo mooi als een regenboog. En broos de roos voordat zij zich ontplooit en gaat fleuren en geuren. Een mooiere zons-opgang
Een uur met jou lijkt welhaast "niets" een week met jou zelfs evenmin omdat ik jou met heel mijn hart voorgoed en levenslang bemin  Een leven zonder jou
net geen hazelnoot of de kleur van je ogen  geen graantje honing of de smaak aan je lippen  nog geen bloesem die uit je buik de vlinders lokt  niets dat blozend het inzitten met je ronding snoeit

Dit werd bijna weer zo'n liefdesgedicht één van de honderd in een dozijn zonder eigen gezicht  Net op tijd
Er was geen maan die avond geen sterren en geen stad er waren enkel wolken en elke bank was nat  we konden ook niet schuilen
Ontwakend uit een gevangen gevoel van lust, zwijgend en starend verdriet en liefde, waar is de grens?  Ontsluierd dagdromen, in een vergeten poel, 
Betrapt? Waarop?  de vlinders vlogen door m'n maag  de wereld draaide om ons heen  de hartstocht overwon de angst  voor ouders, of erger, zusjes  een moment stilte, alleen jij ik en de kus  ineens een schel stemmetje: Betrapt!  het is je zus  Ik denk alleen, betrapt? Waarop?  gewoon..... een kus
De waarde       van       1       traan       is dat       ik het       eigenlijk        niet wil       maar toch moet laten gaan.        Woede       pijn en        onmacht       breken
Betrapt? Waarop?  de vlinders vlogen door m'n maag  de wereld draaide om ons heen  de hartstocht overwon de angst  voor ouders, of erger, zusjes  een moment stilte, alleen jij ik en de kus  ineens een schel stemmetje: Betrapt! 
Vlinders voel ik nu van binnen warme vlinders, niet meer koel. Dank je voor die mooie vlinders dank je voor de liefde die ik voel.  Zonder jou kan ik niet leven zonder jou gaat alles mis. Want door jou heb ik geleerd wat echte liefde is.  Wat ik denk en wat ik voel
Elke keer als ik je zie zeg ik: nee niet doen. Maar ik ben totaal verloren na die eerste zoen.  Uitgeteld en uitgeblust

Vol passie en vuur, danst in het donker een kaarslichtje op de muur.  Ze kijkt rond springt op en neer, want haar warme voetjes, doen op de koude muur zo zeer.  Opeens,  was daar een ander lichtje. Ze keek hem aan  in zijn mooie gezichtje.  Haar koude voetjes verdwenen
Ik voel de liefde stromen als we zoenen en mijn lichaam gaat te keer. Mijn hart maakt gekke sprongen iedere keer steeds meer.  Ik voel de liefde stromen als we zoenen
Hij dacht aan verder gaan, maar hij was verdwaald in zijn gedachten, hij keek naar buiten en zag de volle maan, terwijl de heldere sterren naar hem lachten.  Slapen met geesten is zo eenzaam, hij had alleen maar een signaal nodig, hij mompelde haar naam, dan was zijn onzekerheid overbodig.  Hij werd wakker met de zon, toen iedereen nog sliep, hij keek uit zijn raam, hij glom,
De telefoon in mijn hand, je nummer in mijn hoofd. Ik durf je niet te bellen, ik hoop dat je me gelooft. Ik durf je niet te zeggen
Jouw hart is als een roos  Die men moet water geven Want water zon en licht Dat doet haar overleven  In het donker zonder water Laat ze haar kopje hangen haar knopje blijft dan dicht Zo toont ze haar verlangen  Voor jou wil ik het licht En ook het water zijn Zodat jouw roos zal bloeien In heldere zonneschijn  Want rozen zijn de liefdesbloemen In een mensenleven Daarom mag ik jouw roos nu zien  Die heb jij me gegeven  Ik zal haar goed verzorgen
Adem tegen het glas. Teken met m'n tong een hartje
Op mijn pasgeverfd raamkozijn kleeft een vlinder vast doodsangst rukt haar poot voor poot uit het tere lichaam los  Na de poten kleeft het lichaam zelf hopelozer wordt het nog de vleugels sidderen terzij totdat 'k haar dood uit meelij  Hoe meer je vlinder rukt zich stuk  bij 't zoeken naar het groot geluk  hoe'n enkele vindt 
Van de wind zal ik je weerhouden Als een windscherm op het strand Tegen de zon zal ik je beschermen Als factor 15 zonnebrand Bij kou zal ik je verwarmen
Helder denken voorbij, controle verloren, over lichaam en geest, ben ik stiekem, voor heel even, in de hemel geweest.  Sorry ik ben dronken, van liefde,
Een kleurenspel van de natuur. Een onzekere hemel. Zon en regen, werelds stuur.  Vloeiend zichtbaar voor het oog. Als een schouwspel. Onbereikbaar hoog. 
in de stilte een meeuw grauw het wolkendek gesloten door de wind verstoten een tinteling van licht berouw  door de wereld die ontvouwt voor de tranen eens vergoten is hij in lucht gesloten alleen wolken die hij aanschouwt  in het geheugen ochtenddauw diep in de veren gestoken nog verblind door smok zoekt helder en bouwt  een vogel vlucht hoog in de lucht
waarom het filter verscherpt van ven met zachte oevers of een rivier in waas?   net over de bocht in de dijk die kerktoren  de groene prikkeldraadwei koeien, eeuwig gedomesticeerde koeien maar ook Przwalski paarden en Heck-runderen bij steppeachtig aangevreten struiken  hooiberg zag ik graag en de dorsers schuiven, het rieten dak gedekt, de luiken kleurig, linden verstrengeld  wortels duwen m’n pad omhoog maar m’n hitte verkoelen bladeren  molen, oude molen op plek als de straaltoren lila, oranje, roze nieuwbouw tegen donkergroen van eiken  huis uit oud gesteente weer opgezet  ik teken voor fluitekruid en koekoeksbloem op de stadswal
Ik laat de eenzaamheid voor wat hij is Er valt niet meer uit te halen Zucht van opluchting bij gebrek aan gemis Het valt nauwelijks te vertalen  Nog steeds in diepe gedachten verzonken Maar de sleur is er zeker uit Was te lang naar ongeluk aan het lonken Nu sta ik op en verdeel de buit  Niet langer is regen mijn zonnenschijn
soms ben je een woestijn,  ongenaakbaar lig je uitgestrekt  zo verlangend, vol begeerte,  gehuld in een   zwoele zuidenwind  die mij verzengen wil.     er is geen water,  alleen maar dorst  en aan die anderhalve cactus  is ook geen eer te behalen     en in de verte  blaken   twee kleine heuveltjes  in de zon     En dan ineens springt die  oase mij in het oog,  liggend op een heuvel,  zacht glooiend  met fijne sprietjes gras begroeid  en met prille dauw bedekt    
In een tunnel met gaatjes druppelt het water Het is als een douchekop of als een transpirerende huid Ingevallen wangen met stoppels  Een deken met straaltjes muziek ligt op een onbehaarde huid van een laatste in de rij 
Sommigen zijn gemaakt van gouden regen sierlijk als gratie gevlochten uit hyacinthen een kleurige mix van herfst en lentetinten ondoorgrondelijk zijn de Scheppers wegen  anderen dansten nachten door mijn woning met hemelse mond rood lachend voor hem zongen hun lied met kristal zuivere stem en geurden een leven lang naar honing  maar hoe wonderschoon en oogverblindend zij wentelend in lavendel, schitterend van het goud niets is meer dan alles, niets is meer dan jij 
Weer een treetje verder, maar nog lang niet bovenaan 'k ben nog steeds een beetje depri 'k kan nog lang niet alles aan  Ja, 'k ben weer een treetje verder
Ik heb de zomervrouwen bemind koortsachtig en met groot verlangen heb ik lippen en schaamteloze wangen met mijn blussende kussen ontzind  de vuurrode en de blonde in het koren maakten me groot en ontelbaar rijk maar nu ik naar de dagen voor me kijk loop ik eenzaam door de wintervoren  en voortgedreven door de herinnering van grote driften en een lange jacht wijst mijn leven nog naar één ding 
Ik zal je hier niet met name noemen maar ik wil eindelijk eens weten hoe en dus kom ik morgen naar je toe met in mijn armen verse bloemen  als je mijn hart niets geven wil zullen ze verdorren en gebogen treuren maar bij een verlangen avonden geuren en bloeien gelijk onze liefde stil  omdat zij alt’ de waarheid vertellen vaar ik blind op kleur en geuren die met zichzelf ook jou afpellen 
De waterval klaterend als een zilveren melodie Als ik jouw mooie gezicht voor me zie. De zon speelt op onze huid Als jij me in je armen sluit. Blauwe vogels zweven in de wind
een dag vol warme woorden mijn gevoel in een ruimte een is er die zich stoorde ben ik die verzuimde  een dag vol vreugde, in mij pijn als een dubbel evenwicht waar zal haar pijn voor zijn een beeld zonder uitzicht  zo vervagen mijn gele beelden als blinkend voelen, horen en zien wat me ooit warm streelde ik heb het ooit gezien  hoe kon ik het ook weten
in de knoop, uit de knoop, in een lus gevoelens zinloos verwoorden van de vrouw van zijn leven een kus zou hij zichzelf bijna vermoorden  maar alles is er om te blijven leven drie zoons een vrouw en een tuin het is lastig maar blijf nog even zo koud zonder haar op je kruin  een versje blijven toch enkel woorden soms drukt het wat van binnen uit maar wat heb je er aan om te moorden het transparant als een glazen ruit  en denk voordat je, je verhangt niemand die zich er aan stoorde zorg dat je eerst je gevoel behangt 
En op de dag des Heren dat ik uit het niets aan denken begon zag ik meteen: geluk dat is de zon en dat heb ik nooit meer om kunnen keren want op de dag, dat ’t geluk me op komt rapen  dan weet ik dat de natuur met me mee leeft dat de regen een mooie droom heeft en dat de wind voor mij gaat slapen  het gaat voorbij, zó gaan die dingen  maar ik schrijf in goud op al mijn dagen over het leven, en dat ik moet zingen 
Natuurlijk wentelen de seizoenen door bevallen vrouwen en worden anderen bevrucht zout de zee zich verder, betrekt boven mij de lucht en hoort er niemand wat ik hoor  zeker, ik ben de ontdekker van mijn land maar mijn plek die met een geheim begon wentelt zich almaar in lucht en in zon en jaagt hier mijn hart en ziel in brand  om mij heen wuift blozend het graan vers fruit groeit me voor de voeten je suis très fort, ik kan de wereld aan 
Ik voel me veilig  omhuld door 't donker de nacht omringt me met stilte en rust  Langzaam glij ik weg naar een andere dimensie  waar een serene stilte mijn innerlijke stormen sust Nu hoef ik even niet te voelen zijn lichaam en geest gescheiden van elkaar  Tot het daglicht wordt geboren  is de nacht van mij en behoor ik aan haar Ik speel een spel met mijn bewustzijn en voor een paar uur ben ik niet te verslaan  Tot ik voel dat ze me inhaalt  en ik de waarheid weer aan moet gaan De nacht stroomt als een kabbelend beekje
Woorden en bekentenissen als  een ware stortvloed  over me heen gegoten alles wat ik dacht te zijn  blijkt gelogen.  Ons eigen kleine leventje  waar ik zo'n vrede mee had Glijdt door mijn vingers onhoudbaar  in een diep zwart gat.  Ik doe een poging om  weer grip te krijgen, de rots die wij samen beklommen  is verraderlijk glad  voel dat ik eraf ga glijden.  Verslagen en totaal ontredderd 
Ik breng je weer een bloemetje die traditie blijf ik trouw ik geef ze nu alleen niet meer gewoon rechtstreeks aan jou `k leg ze voorzichtig op je graf en hoop dat jij van bovenaf
Zoals je loopt melodie Dwars tegen de wind  Zoals je ogen zwijgen Voorbij de horizon  Puur, breekbaar
Van papieren propjes in je kleren kan je heel veel leren  Over hoe je honderd keren bleef proberen  Om met wat
Lichamelijk totaal uitgeput Door louter geestelijk verzet Maar ik ben nu waar ik wezen wil Ik heb het van me afgezet  Geen stap meer te verzetten Het is ook niet meer nodig Als je uitrust op de goede plek Zijn verdere stappen overbodig  Dus zit ik in het licht van boven
Wolken, zwaar, zwanger Symbolen, vol van vocht, woede
Deze periode heeft een doel Hoe graag wil ik geloven! Niets dan pijn is wat ik voel Niets wat ik kan doven  Alle lichten zijn al uit Ben het droevig masker gebleken Van de zwarte gal zijn bruid Huilend strijk ik glad de deken  Dom te hopen op de dag Klein om niets te willen voelen Nu ik zie wat ik toen zag Steek ik niets meer onder stoelen  Ik ben de vleesgeworden wanhoop
een plaatje ben je hoe je knielend fotografeert, mijn vergeetmenietje  vlinderlicht  stap je m'n bloemenhuis binnen, het bloeit op uit jouw gezicht  je spint, je strekt je pootje
De vogels fluiten
Het lachje speelt om haar mond  Geheimzinnig zacht aanwezig  Gedachten  spelen in haar hoofd afwisselend tikkertje en verstoppertje  Een stukje realiteit als antwoord op de vraag naar  onbekommerd plezier  Pak me dan
Als de lucht zonder weerstand uit je keel kan stromen
die huis lê vanmôre so kalm, stil. So ook die mat waaroor my naakte sole gierts-gierts gaan  vandag is hier niemand op die Sondagmôre en ek voel hoe die kriekies, barste in die mure, die kraak in die meubels met my gaan  my lewe is so onstuimig woes my liggaam voel oud gedaan soos ‘n sinkplaat wat teen die herderson lê en roes  hierdie kalm stilte wat nou hier heers tot ver in my gemoed,
Jy het soos 'n dief gekom versigtig, eers loer, skelm-skelm suutjies het jy jou voetjies oor my drumpel gestoot en jou handjies, sagte handjies vlekkies op my deur en muur gelaat  jou ogies het jy in my spieël gelos en jou ore agter elk kas se deur die rondings van jou lippe lê op sloop, soos perskes wat droog en in my loop op die mat in die gang
hoe roer jy my huis hoe bring jy onvrede as jy vir haar ruikers stuur wetende, ek is nie tuis  hoe steur jy my huis hoe bring jy konflik as jy vir haar kom kuier die kat is weg, jy die muis  my kinders hou daar niks nie van rep g'n woord oor nagmerries bang want jy is die mooi een, die skelmpie  my vriende fluister, lag so skuins verby neus in ander se sake, wil hul liefs vermy so sal jy ook eendag sterf :
wil ek net, my doodgewoon, ek wees weg van skewebeelde van hoe mense met dieper geheime, na my kyk  wil ek in myself wandel sonder vrees weg van die gejaag na roem, rykdom skulpies optel, na wulpse branders gryp  wil ek in myself, van myself lees weg van mense wat veg oor grond liefde, mekaar om elk eerste plek, fnuik  wil ek wees op plekke waar my voete die klam-nat van seesandkorrels voel waar ek kan lees uit hoogheilige boeke
Sy dood het met die rooi in sy sakdoek gekom.  Eers spikkeltjies bloed tot groter kolle sy familie en dokters roep.  Ek, wasbediende, was lank van sy tuberkulose bewus, maar omdat hul mense was vanuit die hoogere hoed, moes ek my hulp in stilte blus.  Díe siekte neem meer lewens as vigs.
Musiek is vir my					 die rein en skoon in die				 seskant heuningsel. Die rein en skoon in die			 kleur van ons vel.  Musiek is vir my die kristalhelder in die 				 doudruppel wat daar hang. 
Soos 'n sigaretstompie in as doodgedruk, het ook jy, liefde uit my lewe geruk.  Die middag _  toe ek jul vang
Ons is doodmoeg vir mekaar. Twintig jaar bymekaar, eintlik, weg van mekaar.  Ons beweeg maar so in die huis, so om en om, verby mekaar.  ‘n Valse glimlag, ‘n valse soen, ‘n valse drukkie, ‘n valse doen.  Die meubels sê : “ Eina ! dis seer ! ”  Die kinders vind dit swaar, om die gespanne atmosfeer te absorbeer.
Jy het my gegooi soos ‘n inkspatsel teen die muur,  oor my geloop, my lewe versuur.   Jy het my geslaan soos ‘n hamer spykers in ‘n muur, my liefde met growwe skoen deurgeskuur  Oor jou het ek nagte omgehuil,  grimering waaragter geswolle oë skuil, kon niemand daarbuite flous of kul.  Ek is oor jou, jou liefde ‘n ronde nul. Nou vra jy my om jou terug te neem.
Miskien het jy vergeet, van die tye toe daar liefde was.  Vergeet van die tye, toe jou asemstote gekatspin het,  toe daar liefde was ware liefde in snikke,krete.  Jy’s stil, so uitermate stil. Ek voel nie meer jou asem teen my ore,  die uitgerekte vreugde sug, ‘n sug van volmaakte bevrediging,  is weg. Jy’s weg. Ek’s weg. Alles is sommer net, weg, weg, weg ...
Dankie, dat jy gekom het, deur reën, wind, sonder skoen.  Dankie dat jy sonder moeite, so baie vir my doen.  Dankie dat jy nou hier is, my ruimte egter nie binnedring.  Dankie dat jy so verstandig is, gister tot nou, het ek jou só gemis.  Skielik, handomkeer jy. In ‘n stilgraf word ek weggelê.  Skielik is dit nie meer lekker, om my rondom jou te hê,
Dit gaan nie goed met my nie. Jy het my gedruk na ’n eensame hoekie op ’n eiland, waar ek helder oordag drogbeelde sien fladder in my geestesoog.  Dit gaan nie goed met my nie, nie na jy my by jou wêreld ingetrek het, my getap het, misbruik het, ek maar net nog ’n voetstoeltjie in jou sekskepades was nie.  Ek loop nou op Paternosterstrand,
Ek dink ek ken jou, in jou aankoms in die verte.  Ek dink ek ken jou, in jou wulpse heupwegstap.  Ek dink ek ken jou, aan die jasmynreuk om jou.  Ek dink ek ken jou, aan jou speelse skaterlag.  Ek dink ek ken jou, aan die klank van jou stap.  Ek dink ek ken jou, aan jou klere, altyd vars.  Ek dink ek ken jou, aan jou manier van vat.  Ek dink ek ken jou, in die erotika van jou stem.  Ek dink ek ken jou, as ons soen, so in die geheim.
Trane vloei so maklik
Dekadensie vanuit Sodom en Gomorra is hier, in siel, aan lyf, oral rondom jou regoor die wêreld is rooiligareas besig om geld, uit beursies van Sodom te tap vir geldmakers is daar bittermin slaap waar beeldskone poppe in glaskaste eksplisiete kuisheid in hul liggaamspassie  verleidelike oë, heup en beenswaaie sit versoeking vir wêreldreisigers is groot tot selfs predikante val in hierdie sloot ja, hoogheiliges, wat sê julle nou, Satan
Die dag het moeg oor my kom sak, soos die see ontslae raak van haar siekte, wat sy uitspuug op die strand.
Spoelgoud. Spoelgrond. Spoelbloed, vloei deur taxi’s, Richmond, bus, trein, boot, vliegongelukke.  Spoelbloed hardloop deur die knopkierie, assegaai, rewolwer, slagtersmesse, ysterstukke.  Spoelbloed hardloop die heelal deur,
Soos meerkatte hul mae warm staan na die son teen ’n rots in die woestyn, so staan of lê hul op hoeke, so staan of lê hul op kroegstoepe, so bedel hul op straat. Langs die spoorlyn.  Geen land ter wêreld spring hul vry, van gelykes tot die ongelykes. Wanneer julle deur jul spogbuurte ry dink tog ook aan hulle, julle, stink- rykes.  Die probleem is vir ewig en altyd hier.
Vandag huil my hart oor hulle wat bedel op straat. Almal wat in die winterkoue
hoe beskryf jy reën, as tien seisoene droë sand in jou kiewe waai het God vergeet van wesens wat kinders voed  hoe beskryf jy groen, as dorre landskap jare lank geen vrugte baar het God vergeet van mense wat gebede  na die hemel stuur  die stam loop leeg so ook die wye natuur ek kan die onrus voel, as my mense sing en koor van vlaktes sonder water hul naels grou breek vir ‘n druppel in die knol die aarde is leeg tot in die bol  vannag as die uilveer op die duine val moet ek besluit of ek gaan klou aan die krotbuurt wat nie wil bloei
Pa sal nie vir jou kan gee, 'n groot saal baie mense, gaste lang tafels met stoele vele, glinster dekorasies.  Pa sal nie 'n "speech" kan maak op sjampanje glase nog minder sal Pa kan bekostig die monster met die oog die band wat rol die kliek-kliek van kameras.  Sien, Pa het nie die gelerentheid of die geld om 'n grootse affêre vir jou te kan gee nie.  Daar sal nie bediendes wees eregaste of sprekers nie, wat nog te sê van baniere teen die mure,  geen orkes, musiek of 'n dominee vir die hooftoespraak my kind.   Dit stem Pa droewig hier op die plaas as ek dink dat jy môre mondig word.  'n Pa wat jou niks kan gee.  Ek gaan nou slaap, met die wete, dat ek weet          dat jy weet dat partytjies vir die wêreld, nie groter is as die driehoeksband tussen jou, my en God nie.
met die winter is sy huis toe die somer brand hartseerdae in my ‘n herfsblaar val af-en-toe in my binneste die lente lê bitter ver, ek sien dit nie meer ek wens U kon haar gee langer, vir ‘n dag of twee_ as die werf om my stil word
Met die wegraak van die son.
Die byl het gekom om te kloof. Dit wat ek in twee wil hê met geweld oop te maak.  Die passie van krag wat deur beide arms vloei, die glans van sweet op my kaal bo-lyf,  die klank van die byl roep jou, lok jou.  Ek sien hoe jou oë dwaal, jy, skelm loer, skelm glimlag,  in die glans van die ruit.  Ek sien hoe ek, nou, jou baas, die byl, die plaas by jou neem,
Jy, langvlegsel meisie, met kitaar op skoot, vir wie die boodskap vanuit jou hart, terwyl lang vingers snare saggies stoot ?  Jou speelse posisie van kitaar in skoot, na wie verlang jy, as jou note klink soos ‘n leë blik in kabbelende water, in ‘n sloot ?  Jou lenige nek, wieg teen kitaar se steel. Ek sien jou trane deur lang hare ween, waar jy op ‘n sofa sit, voete - kruisbeen.  Ek wil so graag klim, in jou komposisie, saam jou hartseer deurmaak, verstaan, jou uithaal, uit jou ongemaklike posisie.
Ek sprei my arms die lengte van ’n rivier.  My bene, die wydte soos dié van ’n oseaan.
Sing vir my van die son. Van die lied wat deur my gaan. Van groot kraters op die maan. Die steppe roofvis, as jy kon.  Sing vir my van plantvlotte waar paddas rustig slaap. Lui - lui kriekies hul vergaap aan fee - musiek op potte.  Sing vir my van die koningsarend se tydlose geroep oor die Vaal. Gesoek ; 'n bergmeerkat vir 'n maal met nostalgiese gesweef op die wind.
Het regent, koude lucht Als ik het vliegtuig uitstap. Ik slaak een diepe zucht
Omarmd in zwoele zomernacht lagen wij loom in de koelte van een appelboom  tot plots bliksemschichten de hemel deden oplichten en onze droom 
Ontwijkende blikken kruisen elkaar Een moment, voor altijd negerend Niet eens meer minachtend, niet eens meer belerend Ontwijkende blikken kruisen elkaar  Onhoorbare woorden worden gehoord Door vier nieuwsgierige oren opgevangen Zo dat zij naar sprankjes hoop verlangen Onhoorbare woorden worden gehoord  Gebaren worden geanalyseerd Apart van elkaar, totaal onterecht Onbedoelde gebaren, als stress schijnen ze echt Gebaren worden geanalyseerd  Ik ben het lijdzame verlangen zo moe
kom mijn lief ik kus je zacht mijn lippen op de jouwe ik hou je vast al mijn kracht soms niet te verschouwen kom mijn lief  kom mijn lief ik kus je zacht mijn wang tegen de jouwe en wachten op een nieuwe dag liefde is mijn lief vertrouwen kom mijn lief  kom mijn lief ik kus je vurig zodat mijn ogen in de jouwe de weg weer vinden mijn ogen zijn toch blauwer kom mijn lief  kom mijn lief ik kus  je zacht en dan weer vurig
jij, zoals je daar staat zo nonchalant misschien stond je anders als je wist dat er
ik schuif  mezelf mijn handen in het vel van haar verlangen voel haar huid in koele stroken warme vlakken worden  langs  de lijnen van verzachte vormen van gevoel verwacht  verwarrend ver van snel in bogen golven grenzenloos 
Het zweet op jouw huid  Als de dauw op een blad  Glinsterend, fonkelend,  Zoals de zon in het water weerkaatst  Als de onschuldige vreugde  Uit jouw hart gonst,  De geur van jouw lichaam,  Zoals een bloem –juist geplukt-  Zich verspreidt,  Dan is het tijd om niet   Te ontwaken   Uit de droom 
Like a Butterfly I fly from flower to flower searching and waiting for the one who please me the most like a butterfly I fly I like every flower 
in jouw ogen zie ik dingen die ik nooit eerder heb gezien  in jouw ogen  zie ik je hart
Als een ketting  geketend aan jouw lichaam de rots in de branding, de eeuwig liefde zou ik willen zijn, voor jou  Maar helaas Ben ik een plaktatoeage, 
Zoals  de specht tikt de regen drupt mijn hart bonkt  Ritme  iedere dag muziek mag  Zoals de zee ruist de wind roept het water vertelt  Natuur
Ik stond aan het strand,  en schreef mijn naam in het natte zand.  Toen kwamen de wind en de regen,
de wegen van de wereld zijn soms wel ver niet zo ver is de weg naar ons een brug die men dan bouwde werd gevoed door met de plons de werelden vertrouwde  een vlucht van zwanen zwierend de schemering omlijst  hetgeen je zag die nacht mooier alles dan het lijkt maar wat wat wacht  in het bos ruikt het kabouterig smeulende geuren dringen binnen met zweet van angst gemengd benevelen ze je zinnen men zegt dat alles went  de wereld mijn lief  is draaiend om zich zelf de as van het geheel
de wind waait, de wolken bewegen, het water stroomt, de bladeren van de boom ritselen,  alles beweegt, alles maakt geluid. maar ik niet niet, ik sta stil.
Een zanger zingt over kermis in de hel, de wereld stopt met draaien voor een tel. Ik huiver even, nu ik naar hem luister, buiten hult het dorp zich in het duister.  Regeringsleiders die niet wilden leren, lieten hun legers moordend marcheren. Koningen, volgevreten op hun troon, ze bleven blind en doof voor de hoon.  Ik kijk toe, ik zie en laat het gebeuren, anders zegt men dat ik niet moet zeuren. De wapenindustrie, zo rijk en zo machtig, vindt het geweld gunstig en zo prachtig.  Ze maken winst, en worden lui rijk, de dollar heeft immers altijd gelijk. Deze wereld, Bush voelt zich er thuis, want deze wereld is immers zijn huis.  En wij zijn stil, we laten het toe, we zijn lusteloos, we zijn zo moe. De democratie, het is niet écht, het is nep, ’t is vals en onoprecht.  En morgen, als de zon schijnt, en de ochtendnevel verdwijnt, dan zit ik weer op het strand. En ik lees zwijgend de krant.  Dan lees ik over hen die niet willen leren, die hun legers moordend laten marcheren. Koningen zitten volgevreten op hun troon, en ze blijven blind en doof voor de hoon.  Met oorlogen voeren doden ze de tijd, blind en doof voor hoe de mens lijdt. Ze zien niet hoe hij zijn vuist balt. En feesten als de avond weer valt.  Een zanger zingt over kermis in de hel,
How come the air is speaking- How come I hear the same- My words must've dared the sky- In this silly game-  My voice - called you more than once- I wander you to hear- For me as daily breakfast- Calling for my dear-  I know the gods to listen-
Fluisterend in het donker, ik lig tegen je aan. Met je arm om mijn lichaam, ik ben slaperig en voldaan. Ik draai me op m'n rug,
Het zet licht om in zijn voedsel en scheidt af mijn lucht  Mijn afscheiding is voor hem mest lucht  Het groeit voor mij mijn voedsel en herbergt leven  Het bevrucht zonder sexueel genot zonder gevoel  Geen haat geen liefde Geen minachting geen verlangen  Zijn enige doel groeien bloeien  Geen wraak
Als langzaam de staaf van genot slinkt Tranen vallen als regen Een slaak van pijn weerklinkt  Als langzaam het vocht der vruchtbaarheid druipt vermengd met bloed Een rust opkomt als de dood  Sterft het slachtoffer
Bomen en bladeren, Hangen triest omlaag De dagen zijn koud, Een overgebleven grasspriet, Wuift mij gedag op de wind Zo zachtjes en voorzichtig, Dat ik het bijna ongelooflijk vind Na de nacht daagt een nieuwe morgen

Ik heb je als zandsculptuur opgebouwd vanuit droge korrels gaf ik je jouw gezicht met mijn vingers miljoenen verwerkend vormde jou vanuit een loze massa je belijning ragfijn door kosmos omhuld steeds dieper  groef ik in mijn binnenste haalde jou eruit liet de wereld je zien totdat de storm je ondermijnde en ik moest toezien
de arbeidsongeschikte heeft het zwaar steeds achtervolgt hem weer de politiek is hij geheel of slechts een beetje ziek en is zijn ziekte echt wel waar
Het was koud en nat en leeg op straat  Voor het eerst vergat ik alles waar het echt om gaat  En kon ik alleen maar denken en niet waarderen dat jouw rust mij zo alleen laat  Ik weet dat het klopt
Soms is stilte taal vertaalbaar in de stilte stilte een verhaal innerlijk uitgelegd vertelt dat
die kogel je schiet er niks mee op wel iemand mee neer velen rouwen 
Een warme gloed Omarmt me, prevelt Rust tijdens m’n slaap Gedachten over  later, glijden Langzaam langs me heen  De ochtend komt, Steeds nader Sterkt de zon die Aan me schijnt, 
Ik wou dat ik een traan was
De zee een kostbaar bezit, de maan schijnt rimpelend  door de golven begroeten mij  schelpen in mijn zakken 
Jouw ogen zo mooi als de maan,
Droevige momenten in een sombere nacht Met tranen heel zacht  Momenten van buien vol pijn en verdriet Toch met wat liefde omdat iemand het ziet  Een iemand

Passie!  Dit is een woord dat iedereen begrijpt! Het is een heerlijk gevoel... Als ik je handen over mijn dijen...voel glijen Je tong in m'n nek voel... Zo lekker mmmm! Verwen me zegt mijn gedachten... Maar wacht even zegt mijn gevoel....  Liefde....  Ik wou dat ik het altijd voelde liefde, Het is zo heerlijk wanneer je weet dat iemand je lief heeft.. De woorden die je gek maken en blind.... Liefde is een warm gevoel en iedereen weet wat ik bedoel...  Verleiding....!  Dat is het moeilijke verleiding... het is niet altijd het beste wat je kunt volgen... Maar als je weet dat de verleiding er is...  Dan weet je wat je mist..... Jouw handen.... Jouw ogen....
Als een rivier Die nooit stilstaat En altijd bochten kent  Als een rivier Die onregelmatig Zijn regelmatigheden toont  Als een rivier Die eindigt In een zee van gedachten  Als een rivier Die stoppen wil Maar dat niet kan 
Vertel me wat je dwarszit vertel me je zorgen ik zal je helpen  helpen naar morgen  Want de dagen zijn lang
Misschien heb ik wel teveel gedronken, en ben ik blind, blind voor het heden. Ik droom weg, droom van het verleden, zit ik zwijgend in gedachten verzonken.  Stoor me niet, laat me vannacht alleen, laat me met mezelf zijn deze lange uren. Vannacht zit ik voor mezelf uit te turen, vannacht ga ik nergens, nergens heen.  Mijn jeugd trekt voorbij aan mijn ogen, het lijkt allemaal alweer zo lang geleden, zo veel anders dan nu, dan het heden. In mijn jeugd was er zoveel mededogen.  Ik voel de harde pijn van vandaag, het vele jachten, de stress, het jagen. We rennen mee, zonder iets vragen, we klimmen omhoog, vallen omlaag.  Ik kan niet zijn zoals men dat graag wil, ik ben een dichter, ik ben rustig en stil. Ben geen streber zoals de anderen zijn, ik leef, voel verdriet, vreugde en pijn.  Ik denk terug, terug aan vroeger tijden, aan het leven met een ander soort lijden. Het leven waarin de mens nog genoot, maar dat leven is begraven … dood.  Misschien heb ik wel teveel gedronken,
Je blauwe ogen, je korte blonde haar.  Je kijkt me aan, ik voel me raar.  Je lieve glimlach, je warme armen om me heen.
ik en liefde,  niks voor mij,  liefde, het grootste geluk, ongeluk,  liefde?  niks voor mij,  vind wat je vindt, denk wat je denkt,  liefde is niks voor mij,  hij en zij, zij aan zij, gelukkiger kan niet,  maar toch, het is niks voor mij,  niks om te weten,
De trein dendert het station in in die trein zit jij ik weet niet waar je zit maar je bent onderweg naar mij  Raampjes vliegen voorbij ik staar naar de trein ik kan niet wachten tot je weer bij me zal zijn  Je stapt uit maar ziet me niet staan vol van verlangen wil ik naar je toe gaan  Ik loop over het perron
Nooit meer Rotterdam. Mijn veilige haven  is het niet gebleken.  Nooit meer Rotterdam, met zijn zwaaiende platen zijn potlood en zijn zwaan.  Nooit meer Rotterdam Ik laat me vrijwillig terugzakken in zee. 
Verlangen naar die woensdagochtend de blik in je ogen smelt tegen mij aan gepassioneerd zoeken smachtende lippen open adem stokt,  hartslag versnelt armen verraden het dubbelzijdig verlangen  te lang die hunkering zacht prikkelt je tong alle gevoelens ik voel de siddering bij het schuiven van je lichaam als golven rollend op de kust je vragende handen zoeken onze gulzig starende blikken brengen ons in een droomfabriek mijn mond brengt mijn tong bij jou drie hemelse portretten je geniet impulsief zoek ik  naar het ultieme wezenloze momenten vertalend opzwepend maar toch ingetogen brengt het ons in een trance liefde onlaadt zich en stroomt bij je naar binnen dwars door de stilte van zacht gekreun die de magie niet mag verbreken ik voel je armen om me heen je bent de mooiste bloem en biedt de mooiste plek aan de mooiste vlinder zacht geniet ik rustend in je hals zo puur als chocola met de lekkerste vulling
Mijn hart is van flinterdun glas Het mag onder geen beding breken Iets waar ik zeker voor pas Maar dat is moeilijk is wel gebleken  Je maakte mijn hart zomaar kapot Hoewel ik niet weet of je dat wou Nu zit mijn hart al jaren op slot En is het bevroren van kou  Mijn hart is van flinterdun glas Begrijpen kan ik het nog steeds niet Waarom je zo maar weg was Mij achterlatend met al het verdriet  Geen dag geen uur geen seconde Gaat voorbij dat ik niet aan je denk Je ging heen wat mijn hart verwondde Dat is waar ik jou van verdenk  Mijn hart is van flinterdun glas Dat is een ieder gegeven Al ben je jong, al ben je kras Dit laat je toch niemand beleven  Maar toch vraag ik het me af Hoe jij het nu hebt en beleeft Sta nu met pijn bij je graf Te denken aan waar jij je begeeft  Mijn hart is van flinterdun glas
It feels like love
I look up to the stars, questions are running through my head. you're so far away  since the day you left and every night I look up to the stars  waiting, 
Je bent ver weg de oceaan over gevlogen beide zijn we nu alleen en voelen ons eenzaam.  We denken aan elkaar en de afstand wordt minder. Zo overbruggen we de tijd van grote eenzaamheid.  De lange avonden en nachten
Ik zie je in mijn dromen steeds dichter bij me komen, dan wil ik voor je gaan staan en raak ik je bijna aan, teder wil ik je zoenen en strelen
Gewoon omarmen Elkaar verwarmen Zonder iets te zeggen  Of zelfs maar uit te leggen Dat wat je voelt en
Niemand weet waar het leven mee begint Alle leven komt uit de bron van het wonder Niet het leven maar de ziel wordt bemind Het is niet met of zonder.  De ziel is de koestering van binnen, het licht dat men in zich draagt, die probeert de liefde te winnen  voor degene die er naar vraagt.  Het is iets niet van deze aarde
Ik wil weten, wat je voor mij voelt, want mijn hart is nog lang niet afgekoeld. Als ik je zie word ik warm van binnen,
de vlam was gedoofd de zuurstof was op jouw liefde geroofd door een egoistische snob. Ik zag je in de stad mijn hart vatte vlam het doofde direct toen ik zag met wie je kwam. ik zei je gedag je keek me vreemd aan
Als ik zonder liefde zou moeten leven zonder het te nemen, zonder te geven sterf ik liever, heeft ’t leven geen zin.  Als ik zonder liefde verder moet gaan van alle emoties, alle warmte, ontdaan kent niets nog een einde of een begin.  Want liefde is mijn levensbron warmer nog dan de zomerzon Liefde is als een centraal punt dat een ieder van ons is gegund.  Liefde geeft inspiratie en kracht is als een heldere ster in de nacht Liefde, als iemand je dat geeft besef je toch weer dat je leeft.  Maar als ik zonder liefde mijn dagen slijt voel ik me zo koud en ben ik de weg kwijt Veel liever nog zou ik dan willen sterven.  Als die liefde mijn hart niet meer verwarmt me in tijden van verdriet niet meer omarmt
Langzaam breekt de zon door wolken verdwijnen stuk voor stuk Ik weet niet waarom of waarvoor maar diep in me voel ik het geluk.  Een tevreden mens aan de zee wandelend over het stille strand Zorgen geef ik aan de wind mee ik hou de wereld in mijn hand.  Ik heb niet veel meer nodig alleen wat jij aan me geeft Verdriet, het is overbodig als jouw liefde warmte heeft.  Zwijgend, als ik naar de horizon tuur streel ik je, streel ik zacht je gezicht In mijn oude hart brandt het vuur nog mooier dan een mooi gedicht.  Ik voel me zo heel rijk van binnen jij bent dichtbij me, hier aan zee Samen zullen we alles overwinnen want wij blijven samen, met z’n twee.  Langzaam breekt de zon door
nooit gesproken woorden  op het puntje van mijn tong die aan jou toebehoren die ik telkens verdrong  woorden als glas zo breekbaar
de stilte suist door 't lentelover, alleen een merel zingt zijn lied; de schare staart in 't blauw oneindig, een ieder alleen met z'n eigen verdriet. verdriet om allen die eens vielen, voor vrijheid, toen zo duur betaald; twee minuten intense stilte terwijl de zon ter kimme daalt de wind waait zachtjes door de bomen,
Op mijn pasgeverfd raamkozijn kleeft een vlinder vast doodsangst rukt haar poot voor poot uit het tere lichaam los   Na de poten kleeft het lichaam zelf hopelozer wordt het nog de vleugels sidderen terzij totdat 'k haar dood uit meelij   Hoe meer je vlinder rukt zich stuk  bij 't zoeken naar het groot geluk  hoe'n enkele vindt 

De boeren uit de provincie Drenthe en de boeren uit de andere elf beschermen de gezondheid van zichzelf maar lieten nooit hun dieren inenten.
Toen NS-beambten hoorden garanderen Dat Lex zich huwen wil met Máxima Trok men de planner uit de actiela Om een nieuwe stakingsdag te annonceren

Wil je me laten zo laten als dit Wil je me niet veranderen omdat ik anders moet zijn net als anderen. Wil je me houden tot ik  stuk ga en wil je voor me zorgen tot je niet meer kunt. Wil je me begraven
Niet huilen als ik ga  het echoot lang na in de kille kamer  doelloos glijdt een hand
Een nozem in Den Haag droeg een opgetrokken kraag
Jij kent mijn leven, jij bent mijn leven, jij was mijn alles, mijn voor- en achtersteven, mijn zeil in de wind, mijn kapitein, mijn roer maar nu ligt het schip  stuurloos te dobberen als haaienvoer. In een zee van verdriet, vergeten, windstil, maar de tranen drogen niet. Geen doel, geen nut, geen reden om te leven, geen ziel, geen golf,
Zelfs de diepste  gevoelens  voelen  gevoelloos aan als ze op papier staan.  En woordeloze  woorden worden  waardeloos verwoord  door  waardeloze 
De piepjes van het uurlijks ANP Die al van vijf naar drie stuks moesten slinken Gaan straks in het geheel niet langer klinken Het spook van de vernieuwing neemt ze mee.
Ik kan ons al zien lopen samen hand in hand langs de hoge golven op het verlaten strand de warmte van de zon glinstert op de zee de wind waait onze woorden weg met de golven mee een eindeloze vlakte
Het luisterrijkste nieuws is zonneklaar Dat kleine showberichtje in de krant Dat voor altijd in ons netvlies staat gebrand Want Pussycat is terug (Ga weg! Echt waar?).
Ik hoorde jouw stem en zie er was licht ik proefde je lippen voelde je gezicht je liet me in je hart in een tuin met de prachtigste bloemen mijn vingers glijden door je haar gedachten vliegen weg en even ben ik daar het paradijs ik ril, naakt kippevel over mijn lichaam en zie, jij bent daar om je armen om me heen te slaan ik verdronk in een zee
